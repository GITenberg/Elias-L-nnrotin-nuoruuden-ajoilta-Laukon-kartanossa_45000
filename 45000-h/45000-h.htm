<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=ISO-8859-1" />
<title>The Project Gutenberg eBook of Elias Lönnrotin nuoruuden ajoilta Laukon kartanossa, by Emil Fredrik Nervander</title>
    <style type="text/css">

.by {
    text-align: center;
    font-size: 120%;
    padding-top: 2em;
}

.author {
    text-align: center;
    font-size: 135%;
}

.co {
    text-align: center;
    font-size: 120%;
    padding-top: 5em;
}

.year {
    text-align: center;
    font-size: 130%;
    padding-bottom: 3em;
}

body {
    margin-left: 10%;
    margin-right: 10%;
}

    h1,h2,h3 {
    text-align: center; /* all headings centered */
    clear: both;
}

p {
    margin-top: .51em;
    text-align: left;
    margin-bottom: .49em;
}

.p2       {margin-top: 2em;}
.p4       {margin-top: 4em;}

hr {
    width: 33%;
    margin-top: 2em;
    margin-bottom: 2em;
    margin-left: auto;
    margin-right: auto;
    clear: both;
}

hr.tb   {width: 45%;}
hr.chap {width: 65%}


.blockquot {
    margin-left: 5%;
    margin-right: 10%;
}

.sig {
    text-align: right;
    margin-right: 15%;
}

/* Footnotes */
.footnotes        {border: dashed 1px;}

.footnote         {margin-left: 10%; margin-right: 10%; font-size: 0.9em;}

.footnote .label  {position: absolute; right: 84%; text-align: right;}

.fnanchor {
    vertical-align: 0.3em;
    font-size: .8em;
    text-decoration:
    none;
}

/* Poetry */
.poem {
    margin-left:10%;
    margin-right:10%;
    text-align: left;
}

.poem .stanza {margin: 1em 0em 1em 0em;}
    .poem span.i0     {display: block; margin-left: 0em; padding-left: 3em; text-indent: -3em;}
    .poem span.i4     {display: block; margin-left: 2em; padding-left: 3em; text-indent: -3em;}

    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
    </style>
</head>
<body>
<h1>The Project Gutenberg eBook, Elias Lönnrotin nuoruuden ajoilta Laukon
kartanossa, by Emil Fredrik Nervander</h1>
<p>This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at <a
href="http://www.gutenberg.org">www.gutenberg.org</a></p>
<p>Title: Elias Lönnrotin nuoruuden ajoilta Laukon kartanossa</p>
<p>Author: Emil Fredrik Nervander</p>
<p>Release Date: February 25, 2014  [eBook #45000]</p>
<p>Language: Finnish</p>
<p>Character set encoding: ISO-8859-1</p>
<p>***START OF THE PROJECT GUTENBERG EBOOK ELIAS LöNNROTIN NUORUUDEN AJOILTA LAUKON KARTANOSSA***</p>
<p>&nbsp;</p>
<h3>E-text prepared by Tapio Riikonen</h3>
<p>&nbsp;</p>
<hr class="full" />
<p>&nbsp;</p>
<p>&nbsp;</p>
<p>&nbsp;</p>

<h1>ELIAS LÖNNROTIN NUORUUDEN AJOILTA LAUKON KARTANOSSA</h1>

<p class="by">Muistoja kokoillut</p>

<p class="author"><b>Emil Nervander</b></p>

<p class="co">Otava, Helsinki</p>

<p class="year"><b>1893.</b></p>






<div class="poem"><div class="stanza">
<span class="i0">Tulevaisuus on vielä halukkaammin kuin nykyaika<br /></span>
<span class="i0">hakeva jokaista muistoa siitä miehestä, joka aina<br /></span>
<span class="i0">on pidettävä Suomen kirjallisuuden perustajana.<br /></span>
</div><div class="stanza">
<span class="i0"><i>J. V. Snellman</i>. (Saimassa v. 1845).<br /></span>
</div></div>



<hr class="chap" />
<h2>ESIPUHE.</h2>


<p><i>Ensiksi pyydän saada lausua nöyrimmät kiitokseni herra varatuomari
<b>Adolf Törngrenille</b> ei ainoastaan niistä Elias Lönnrotin kirjeistä, jotka
tässä kirjasessa julaistaan, ja jotka hän suosiollisesti on antanut
minun käytettävikseni, vaan myös niistä monista muistiinpanoista, jotka
herra Törngren minun pyynnöstäni hyväntahtoisesti on tehnyt ja jotka
sisältävät perhetraditsiooneja ja hänen omat muistonsa Lönnrotin olosta
arkiateri Törngren vainajan perheessä Laukossa, siis kaikesta siitä,
joka tekee tämän kirjasen arvokkaaksi ja hauskaksi. Näitä vilkkaita
muistiinpanoja olen lukijan eduksi niin tarkkaan käyttänyt, etten ole
katsonut voivani, niinkuin ensin aioin, pyytää saada omistaa herra Adolf
Törngrenille tätä teosta, olisinhan siten omistanut hänelle hänen oman
työnsä, sillä minun tehtävänäni ei ole ollut muu kuin hyvien ainesten
järjestäminen ja muutamien historiallisten tosiseikkojen lisääminen.</i></p>

<p><i>Mitä Lönnrotin kirjeisiin tulee, on suomennoksessakin jonkun verran
noudatettu alkuperäistä lauserakennusta. Lönnrothan oli suomalainen,
joka vaivaloisesti oli oppinut ruotsia. Hänen yksinkertainen,
hyväntahtoinen ja luonteenomainen kirjoitustapansa on alkuperäisessä
muodossaan rakkain hänen kansalaisilleen. Jos lukija jonkun kerran
hymyileekin hänen yksinkertaisia kirjeitään lukiessaan, on tämä hymy
hyvää ja sydäntä lämmittävää. Nojautuen J.V. Snellmanin sanoihin, joita
olen mottona käyttänyt, olen luullut, että vähäpätöisemmätkin muistot,
kun ne Lönnrotia koskevat, arvelematta ovat tulevaisuudelle
säästettävät. Sentähden olenkin kokonaisuudessaan julaissut ne
tutunomaiset kirjeet, jotka hän kirjoitti rakkaalle Törngrenin perheelle
Laukkoon. Ainoastaan kirjeestä 14 p:ltä toukokuuta 1845 on eräs kohta
jätetty pois, jonka mahdollisesti joku lukija, joka ei täysin tunne
Lönnrotin hyvää sydäntä, olisi voinut väärin käsittää.</i></p>

<p><i>Lönnrotin muotokuvasta, joka seuraa tekstiä, puhutaan sivulla 9. Toiset
muotokuvat on tehty Haapaniemen talossa olevien, Törngrenin perheen
omistamien ja minulle hyväntahtoisesti lainattujen öljymaalausten
jälkeen, jotka J.E. Lindh oli valmistanut luultavasti 1830-luvun
alkupuolella. &mdash; Ainoastaan Kaarlo Vilho Törnegrenin kuva on tehty
daguerrotypin mukaan, jonka leskirouva <b>Nanny Törngren</b> hyväntahtoisesti
on antanut minun käytettäväkseni. &mdash; Laukon vanhan rakennuksen on
taiteilija Väinö Blomstedt piirustanut kesällä 1892 otetun valokuvan
mukaan.</i></p>

<p><i>Mitä karjalaisiin häärunoihin tulee (katso sivu 41) on mainittava, että
Lönnrot itse vuorotellen käytti sanoja Kaase ja Kaaso.</i></p>

<p class="sig"><i>E. Nervander.</i></p>



<p class="p4" />
<p>Keskellä Lounais-Suomea, hiljaisessa rauhallisessa seudussa Vesilahden
pitäjässä ja kaukana tavallisista kulkureiteistä on iso Laukon kartano,
<b>Kurjen</b> suvun entinen sukukartano, joka vasta vuonna 1817 joutui
vieraisiin käsiin. Ja vanha Laukko joutui hyviin helliin käsiin. Sen
osti näet kunnon mies, <b>Juhana Agapetus Törngren</b>, joka oli tunnettu
taitavaksi kirurgiksi ja siihen aikaan juuri nimitetty professoriksi
Suomen silloin vielä Turussa olevaan yliopistoon.</p>

<p>Törngren oli lähtenyt vähäisestä köyhästä kodista &mdash; hänen isänsä oli
ollut majoittajana Uudenmaan rykmentin jalkaväessä &mdash; ja hän oli itse
1789 vuoden sodassa kuulunut armeijaan palvellen välskärinä
sairashuoneissa. Hän tuli 23:n vuoden iässä pataljoonan lääkäriksi ja
samana vuonna ylioppilaaksi. Sittemmin edistyi tunnollinen, lahjakas ja
ahkera lääkäri nopeasti; hän ylennettiin v. 1826 aatelissäätyyn, ja kun
lääkintöhallitus perustettiin Suomeen, määrättiin Törngren v. 1829 sen
ensimäiseksi virkaa tekeväksi kenraalitirehtööriksi.</p>

<p>Jouduttuaan kuudenkymmenen vuoden ikään, ja koottuaan omaisuuden, joka
hänen jälellä olevan pitkän ikänsä kuluessa melkoisesti suureni, otti
hän vuonna 1833 eron sekä professorinvirastaan että lääkintöhallituksen
virkaa tekevän kenraalitirehtöörin toimesta ja asettui asumaan
rakkaaseen Laukon kartanoonsa.</p>

<p>Törngren oli 38 vuoden iässä mennyt naimisiin <b>Eeva Agata Helsingbergin</b>
kanssa, joka oli Letalan kirkkoherran, rovasti Juhana Helsingbergin ja
tämän ensimäisen vaimon Eeva Margareta Idmanin tytär. Rouva Törngren oli
noin 11 vuotta nuorempi puolisoaan, joka v. 1810 heidän naimisiin
mennessään, vielä oli Uudenmaan rakuunain rykmentinlääkärinä, mutta
jolla kuitenkin jo oli jalansijaa Turun akatemiiassa, hän kun näet oli
lääketieteen apuopettaja ja anatomiian prosektori. V. 1811 tuli hän
kaupunginlääkäriksi Turkuun ja sai seuraavana vuonna professorin
arvonimen.</p>

<p>Provasti Helsingberg oli nuorempana ollut tykkiväen rykmentin
saarnaajana Suomessa. Kuningas Kustaa III:nen erityisestä suosiosta sai
hän myöhemmin kirkkoherrakunnan. Hän näyttää olleen yhtä arvossa pidetty
kuin ansiokas mies, ja kirjoittelikin jonkun verran hengellisellä alalla
käyttäen sekä ruotsin että suomen kieltä. Hän kuoli v. 1812.</p>

<p>Rouva Törngren, joka jo lapsuudesta saakka oli oppinut hoitamaan
taloutta maalla, oli kaikin puolin käytännöllinen emäntä Törngrenin
patriarkkaalisessa kodissa. Kokeneen isännän älykäs, tyyni katse ohjasi
kyllä taloa kokonaisuudessaan, mutta kodin keskuudessa hallitsi hänen
vaimonsa itsevaltiaasti noudattamatta kenenkään muun tahtoa kuin
miehensä, jonka pienimmätkin toivomukset hän vastustamatta täytti.
Ankaraa järjestystä hän ylläpiti talossaan, ja onneton se, joka vastusti
hänen määräyksiään.</p>

<p>Hänen monia hyviä puoliansa oli myös se, että hän inhosi panettelemista,
mutta reipas rouva kuuluu olleen hyvin valmis lausumaan totuuden
ihmisille vasten silmiä ollenkaan henkilöön katsomatta &mdash; arkkipiispa ja
maalaiskappalainen, maaherra ja nimismies, miljoonan omistaja ja
kerjäläinen saivat tarpeen vaatiessa samalla mitalla, ja koska Laukon
emäntä luonnoltaan oli antelias, oli hänen mittansa tavallisesti
hyvinkin täysi.</p>

<p>Yksi rauhoitettu alue oli kuitenkin, johon hän ei ankaraa arvosteluaan
ulottanut. Hän tunsi nimittäin erinomaista hellyyttä v. 1808 ja 1809:n
sotilaita kohtaan. Moni tämän sodan urhoista, joista usea oli hyvinkin
omituinen, seurusteli Törngrenin talossa, mutta kaikki olivat ankaran
rouvan silmissä moitteettomia. Jos joku rohkeni pienimmälläkään
viittauksella kajota näiden sotilaiden omituisuuksiin tai heikkouksiin,
sai hän talon emännältä semmoiset nuhteet, ettei toista kertaa enää
yrittänytkään.</p>

<p>Rouva Törngreniä kuvataan sen ohessa erittäin vieraanvaraiseksi, peräti
lämminsydämiseksi, uskolliseksi ja oikeutta rakastavaksi naiseksi.
Kirjallisuutta oli hän jo luultavasti isänsä kodissa oppinut arvossa
pitämään, ja mielellään kokosi hän nuorisoa ympärilleen. Hänellä kuuluu
olleen erityinen taito nuorten kanssa ollessaan antaa kunkin lahjojen ja
taipumusten tulla käytäntöön; usein osasi hän herättää heissä
harrastuksia aluksi vastoin heidän omaa tahtoansa.</p>

<p>Tähän kunnon, patriarkkaaliseen kotiin, muistorikkaaseen Laukon
kartanoon, johon kansanlaulu Elina Kurjen synkästä murhasta vielä oli
liittynyt, ohjasi kaitselmus <b>Elias Lönnrotin</b> ensimäiset askeleet, kun
hän juuri kaksikymmentä vuotisena oli ylioppilaaksi tullut.</p>

<hr class="tb" />

<p>Kertomus Elias Lönnrotin köyhästä kodista, vastustamattomasta
tiedonhalusta, joka jo poikana sai hänet lähtemään ulos maailmaan, on
jokaiselle suomalaiselle tuttu. Vähemmän tunnettua lienee, että hän
kouluaikanaan, jolloin hän sai kärsiä niin monenlaista puutetta, oli
niin köyhä, ettei hänellä erään entisen koulutoverin<a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> kertomuksen
mukaan ollut ainoatakaan koulukirjaa, vaan että hänen läksyjen oppimista
varten täytyi lainata toverien kirjoja. Näitä hän ei kuitenkaan voinut
saada muulloin kuin toverien ruoka-aikoina. Sentähden oli hyvin
tavallista, että Lönnrot toisten koulupoikain aamiaista tai päivällistä
syödessä istui toisen tai toisen toverin etehisessä tai portailla
pihassa uutterasti lukien läksyjään.</p>

<p>Siihen aikaan, kun Lönnrot oli tilaisuudessa käydä Turun lukiota, hankki
hän itselleen pienen rahanansion olemalla niin sanottuna
"kansakuntapoikana", jonka toimiin kuuluivat kaikenlaiset tavalliset
vahtimestarin tehtävät "kansakunnan" asioissa, niinkuin ylioppilaskuntia
siihen aikaan nimitettiin. Minkä "kansakunnan" vahtimestarina nuori
Lönnrot täten toimi, ei ole mainittu; tiedetään vaan, ettei se ollut
uusmaalaisen, jonkatähden myös tapahtui, että kun Lönnrot suoritettuaan
ylioppilastutkinnon syksyllä 1822, pyysi päästä viimemainitun
"kansakunnan" jäseneksi, vastusti eräs vanhempi pedantillinen
uusmaalainen jumaluusopin ylioppilas tätä hänen pyyntöänsä arvellen,
että kansakunnalle olisi alentavaista ottaa jäsenekseen henkilö, joka
oli juossut toisen kansakunnan asioita. Kokousta, jossa tästä tärkeästä
asiasta keskusteltiin, johti kansakunnan inspehtori, joka sillä kertaa
ei ollut kukaan muu kuin Laukon herra, professori Törngren. Tämä
huomautti vastaukseksi pedantin muistutukseen, kuinka vähän arvokkaita
ne toimet olivat olleet, joita apostolit aikoinaan harjoittivat,
apostolit, jotka kuitenkin menivät ulos maailmaan valon oppia
saarnaamaan, ja onnistuikin inspehtorin yleisen naurun vallitessa
tukehduttaa vastustus kapaloissaan. Äsken mainittu kertoja, joka on
tämänkin jutun kertonut Törngrenin nuorimmalle pojalle, oli silloin
lisännyt; "isäukkosi ei silloin voinut aavistaa, että Lönnrotistakin oli
tuleva apostoli, joka Runebergin kanssa on pelastanut ja koossapitänyt
Suomen kansan!"</p>

<p>Tämä oli ensimäisen kerran kun Törngren oli tilaisuudessa auttaa nuorta
Lönnrotia. Pian sai hän uutta aihetta siihen, sillä kohta senjälkeen
kääntyi Lönnrot inspehtorinsa puoleen pyytäen tätä hyväntahtoisesti
hankkimaan hänelle kotiopettajan paikkaa, siten tehdäkseen täydellisesti
varattomalle ylioppilaalle mahdolliseksi jatkaa akateemillisia lukujaan.</p>

<p>Tämän pyynnön täyttäminen kävi Törngrenille hyvin vaikeaksi, koska
siihen aikaan maassamme ylioppilastutkinnossa saavutettuun äänilukuun
pantiin suuri arvo ja Lönnrotin arvolauseet eivät suinkaan olleet
loistavia, sillä hänen sitkeä ahkeruutensakaan ei ollut kyennyt
voittamaan kaikkia niitä vaikeuksia, jotka omien koulukirjojen puute ja
ruotsinkielisten oppilaitosten suomenkieliselle pojalle outo kieli
olivat synnyttäneet.</p>

<p>Silloin saattoi sama kaitselmus, joka niin nähtävästi ohjasi Lönnrotin
askelia elämän läpi, nuorukaisen avuksi vielä turvattomamman olennon
kuin hän itse, pienen, laiminlyödyn poika raukan, joka elämään
herätessään ei ollut saanut muuta nimeä kuin <b>Kaarlo Vilho</b>. Tämä oli
hallituskonseljin entisen jäsenen pankintirehtöri Kaarlo Juhana
Idestamin luonnollinen poika. Idestamin nimi oli, ennenkuin hän
ylennettiin aatelissäätyyn, Idman, joka niinkuin jo mainittiin myös oli
ollut rouva Törngrenin äidin, rovasti Helsingbergin vaimon oma nimi.</p>

<p>Kun Idestam kuoli v. 1821, oli Kaarlo Vilho ainoastaan noin neljän
vuoden vanha. Vaikkei isä eläessään ollut voinut erityisesti pitää
huolta pienokaisesta, näkyy hän kuitenkin ajatelleen sen tulevaisuutta,
sillä Idestamin kuoltua määrättiin professori Törngren pojan holhojaksi.
Poika joutui nyt holhojansa perheeseen, jossa ei kuitenkaan kukaan
ehtinyt pitää huolta pikku Kallen kirjallisesta opetuksesta, jonkatähden
hän syksyllä v. 1822 lähestyi kuudetta ikävuottaan osaamatta lukea
sisältä &mdash; tämä oli siihen aikaan harvinaista herrassäädyn lapsissa,
jotka liian varhain pantiin kirjan ääreen istumaan.</p>

<p>Pikku Kallen opettajan tarve lienee raskaastikin painanut professori
Törngrenin mieltä, mutta hänenkin, tämän ennakkoluuloista vapaan
oppineen silmissä, eivät Lönnrotin huonot koulutiedot häntä juuri
puoltaneet. Sitä enemmän miellyttivät puhdassydämistä ihmistuntijaa
nuorukaisen avonaiset, tuiki rehelliset kasvot ja uskolliset silmät &mdash;
ja nämä saivat vaa'an kallistumaan: Elias Lönnrot pääsi kun pääsikin
kohta suureksi ilokseen kotiopettajaksi kunnioitetun inspehtorinsa
perheeseen.</p>

<p>Tiettävästi ei ole mitään valokuvaa Elias Lönnrotista hänen
ylioppilasajoiltaan,<a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a> mutta sen sijaan löytyy hänestä taiteilija J.
Knutssonin v. 1845 &mdash; viimeinen numero vuosiluvussa on hyvin epäselvä &mdash;
piirtämä rintakuva, josta sitten G.O. Wasenius Helsingissä on
toimittanut kivipainoksen. Se kuvaa Lönnrotia ajalta, jolloin hän jo oli
piirilääkärinä Kajaanissa ja näyttää meille nuorenpuoleisen miehen, joka
ajan tavan mukaan &mdash; niinkuin Runebergkin saman aikuisissa kuvissa &mdash;
kantaa tärkkäämätöntä paitaa, jota nauhasta tehty solmu pitää kiini
kaulan ympäriltä. Muuten on hän puettu tavalliseen siviilipukuun.</p>

<p>Knutssonin kuvaa, jonka jäljennös seuraa tätä kirjoitusta, pidettäneen
hyvin onnistuneena ja se vastannee jotensakin tarkkaan Lönnrotin
ulkomuotoa nuorempanakin. Etenkin miellyttää tässä kuvassa suurien,
avonaisten silmien iloinen ja kuitenkin tyyni katse; niinkuin kasvoissa
kokonaisuudessaan on jotakin avonaista, tyyntä, nuorta ja miehekästä,
joka vetää puoleensa.</p>

<p>Lönnrot, nuori kotiopettaja, otettiin heti jäseneksi Törngrenin
perheeseen, joka talvisin asui yliopistokaupungissa &mdash; ensin Turussa,
sittemmin Helsingissä &mdash; jotavastoin kesät ja luultavasti useimmiten
joululupakin vietettiin Laukossa. Hän asui samassa huoneessa, kuin
perheen silloinen ainoa poika, yksitoistavuotias Juhana, joka kävi Turun
lukiossa ja joka kaksi vuotta senjälkeen v. 1824 tuli ylioppilaaksi.</p>

<p>Talon nuorta tytärtä, yhdeksänvuotista <b>Eevaa</b> ei Lönnrot myöskään
opettanut. Hän oli nimittäin oppilaana rouva Anna Salmbergin suositussa
pensioonissa, joka oli tänne muutettu Tanskasta ja jota siihen aikaan
pidettiin suuressa arvossa. Siinä kävivät ennen häntä muita
mainitsematta myös molemmat ystävättäret Fredrika Tengström-Runeberg ja
Augusta Lundahl-Wallenius.</p>

<p>Lönnrotin ainoa oppilas oli siis perheen mainittu holhotti, Kaarlo
poika, joka alussa osottautui hyvin hitaaksi ja umpimieliseksi &mdash; eikä
sitä voinut ihmetelläkään, kun muistaa onnettomia oloja, joissa lapsi
pienestä pahasta oli kasvanut. Lönnrotin päätehtävänä oli siis aluksi
toimintahalun herättäminen ja kehittäminen pojassa.</p>

<p>Lönnrot ollen itse huvitettu kaikenlaisesta veistelemisestä koetti ensin
herättää nuoressa oppilaassaan samaa intoa, mutta kokeet eivät
onnistuneet.</p>

<p>Kun hän sitten paremmin oppi tuntemaan pojan luonnetta, rupesi hän
käyttämään aivan päinvastaista keinoa, hän rupesi elähyttämään pojan
mielikuvitusta. Niin nimitti hän Kaarlo Vilhon eräänä päivänä
Sammassaaren kuninkaaksi, jonka alle myös Kertunsaari kuului &mdash; kaksi
pientä saarta lähellä Laukkoa. Leikki huvitti nuorta kuningasta
suuresti, mutta hänen seitsenvuotinen mielensä halusi kuitenkin niin
vastustamattomasti jousta, jonka Lönnrot oli valmistanut, että hän
suurella ilolla vaihtoi osan kuningaskunnastaan tähän aarteeseen. Tämän
vaihtokaupan kontrahti, jonka opettaja juhlallisesti oli laatinut, on
vielä tallella, Sen todistaja on juuri valmistunut kolmetoistavuotias
ylioppilas Juhana Törngren. Tämä on aikaisin kirjallinen muistomerkki
Lönnrotin iloisilta Laukon ajoilta, ja luulen, että lukija sitä
mielihyvikseen silmäilee, kun se nyt tässä seuraa:</p>

<blockquote>

<p>Kontrahti.</p>

<p>Liipasimella varustettua jousta ynnä siihen kuuluvia 2 nuolta
vastaan luovutan minä allekirjoittanut omistamani Kertunsaaren
lähellä Laukon kartanoa, ikuiseksi omaisuudeksi Ylioppilas Elias
Lönnrotille, hänen tulevalle vaimollensa ja lapsillensa eli, toisin
sanoen, hänen mielivaltaisesti käytettäväkseen allamainitusta
päivästä alkaen.</p>

<p>Tämän tahdon minä tarkoin mietittyäni ja täysissä järjissäni
nimelläni vahvistaa. Laukon kartanossa 15 p. Syysk. 1824.</p>

<p class="sig"><i>Kaarlo Vilho</i><br />
Sammassaaren kuningas.<br />
L. S.</p>

<p>Todistaa<br />
<i>Juhana Törngren</i> Nylandus.</p>
</blockquote>

<p>Tämän kuninkaallisen teon johdosta nimittivät ne ylioppilaat, jotka
tuttavallisesti seurustelivat Laukon kartanossa mielellänsä Lönnrotia
Kertunsaaren herttuaksi, josta arvonimestä Lönnrot kuitenkin innokkaasti
pyysi päästäkseen. Eihän hän koskaan arvonimiä suosinut, ja näin
saavutetun herttuakuntansakin hän jätti tuulen ja aaltojen
tuuditeltavaksi.</p>

<p>Pieni "kuningas Kaarlo Vilho" kehittyi sitten nopeasti sekä tiedoissa
että hyvissä avuissa, sekä kiintyi uskollisella rakkaudella ensimäiseen
opettajaansa, joka sitten kun yliopisto muutettiin Helsinkiin, ei
kuitenkaan enään aina asunut Törngrenin perheessä, jonka tähden myös
toinen kotiopettaja astui Lönnrotin sijalle. Lahjakas, kun Kaarlo Vilho
oli, saattoi hän jo v. 1830 syksyllä 13,5 vuoden iässä suorittaa
ylioppilastutkinnon. Hän kirjoitti itsensä yliopiston matrikkeliin
nimellä <b>Törnegren</b>, jonka nimen hän nyt vasta omisti ja joka vaan
yhdellä ainoalla kirjaimella erosi sen jalon perheen nimestä, jossa hän,
armoton poika, oli saanut nauttia kodin onnea ja runsain määrin mitä
lämpimintä vanhempain ja sisarusten rakkautta. Nimeänsä Kaarlo Vilho
Törnegren kantoi hän aina kunnialla ja antoi sille hyvän soinnun
ruotsalais-suomalaisen kirjallisuuden alalla.</p>

<p>Koska Lönnrot kaikkina vuoden aikoina ja kaikkiaan enemmän kuin
vuosikymmenen ajalla oleskeli Laukon kartanossa, tuli se hänelle
tutuksi, ja kansa sekä lähempänä että kauempana suurta herraskartanoa
oppi häntä tuntemaan ja rakastamaan.</p>

<p>Niinkuin koko elinaikanaan teki hän näinä nuoruutensa huolettomimpinakin
päivinä ahkerasti työtä, mutta hän ymmärsi niin säännöllisesti jakaa
aikansa, että sitä aina riitti sekä ruumiillisiin että hengellisiin
huvituksiin. Uudempi aika, joka harrastaa virkistäviä ja vahvistavia
ruumiin harjoituksia, voi ottaa voimakkaaksi esikuvakseen tämän
nuorukaisen, joka vielä vanhoilla päivillään yhtä innokkaasti rakasti
urheilun raitista huvia. Kesällä ui ja souteli hän kauniita vesiä, jotka
melkein joka puolella ympäröivät Laukon tiluksia. Talvella oli
hiihtäminen hänen paras huvinsa. Vielä v. 1882 nähtiin hänen
etehisessään Lammin tilalla kahdeksankymmenvuotiaan äsken käytetyt
sukset, ne seisoivat siellä pystyssä odottamassa uutta hiihtoretkeä.
Suksensa teki hän itse, hän näet aina sai aikaa rakkaaseen veistoonsa,
jolloin hän valmisti itselleen ja ystävilleen, milloin kanteleen,
milloin, niinkuin myöhempinä aikoina usein tapahtui, jonkun kappaleen
omaa keksimäänsä mukavaa "kirjoituslautaa", joka myös on kuvattuna
yliopiston omistamassa suuressa Lönnrotin muotokuvassa. Niinkuin hän
vanhoilla päivillään alkoi ja lopetti päivänsä soittamalla virren, niin
tuotti hänelle kanteleen soitto muutenkin lepoa ja rauhaa päivän työstä,
ja usein kuultiin jo Laukossa kanteleen kielien soivan hänen
työhuoneestaan.</p>

<p>Paitsi moneen muuhun seikkaan pani hän myös vaivaa ja aikaa
kehottaakseen talon alustalaisia kirjoitusta oppimaan, ja sanotaankin,
että hänen aikanaan oli kansan kirjoitustaito Laukossa ollut suurempi
kuin lähiseudulla. Itse opetti hän tätä taitoa kahdelle torpan pojalle
ja palkitsi opetusjakson päätyttyä molempia oppilaitaan lahjoittamalla
kummallekin vihkon painettuja teoksiaan, luultavasti vihkoja
laulukokoelmasta: "Kantele".</p>

<p>Eräs juttu, joka oivallisesti kuvaa tätä kansallista miestä, elää vielä
Törngrenin perheen keskuudessa. Kerran kun pitäjän räätäli oli työssä
Laukossa, piti hänen valmistaa Lönnrotille päällystakki. Lönnrot, joka
lapsena hyvin läheisesti oli tutustunut räätälin ammattiin, leikkasi sen
itse. Kuosi, jonka Lönnrot täten antoi mainitulle vaateparrelle,
miellytti niin suuressa määrässä kartanon renkejä, että tallirenki Mikko
eräänä aamuna ilmestyi Lönnrotin huoneeseen sarkapakka kainalossaan ja
pyysi, että Lönnrot siitä leikkaisi hänelle päällystakin "aivan
samanlaisen kuin tohtorin oma". Lönnrot suostui kernaasti Mikon
pyyntöön, mutta kun veistorenki Heikki seuraavana aamuna astui hänen
luokseen sama pyyntö asiana, alkoi Lönnrot käydä kärsimättömäksi ja
sanoi: "Tahdot kai että ompelen sen myöskin?" &mdash; "En", vastasi
varovainen Heikki, "räätäli ompelee sen paremmin kuin tohtori". Suora
vastaus lepytti hyväntahtoisen Lönnrotin, ja niin sai Heikkikin
pyyntönsä täytetyksi. Näin olisi kai Lönnrot saanut leikata takkeja
kaikille rengeille vuorostaan, jos ei rouva Törngren olisi saanut vihiä
asiasta ja ankarasti kieltänyt heitä käyttämästä hyväkseen Lönnrotin
räätälintaitoa.</p>

<p>Kertomuksiin Lönnrotin myöhemmästä olosta Laukossa kuuluu myös seuraava,
jossa isännän hyväntahtoinen mieliala kauniisti esiintyy. Muutamana
kesänä oli päätetty, että rouva Törngrenin ja hänen tyttärensä piti
juoda terveysvettä rautaisesta lähteestä, joka oli niityllä talon
läheisyydessä. Kävelyyn lähteelle ja ehkäpä myös viattomaan terveysveden
juontiin ottivat myös perheen muut jäsenet osaa. Että pieni seurue
tulisi kylläksi liikkuneeksi, ehdotteli professori Törngren, että he
kuokkisivat niityn, joka oli määrätty viljeltäväksi. Hän teetti
sentähden erisuuruisia kuokkia jokaisen voimien mukaan. Sitä paitse
määrättiin kehotukseksi runsas palkinto kuokitusta tynnyrinalasta.
Nuorin poika Adolf, silloin vielä lapsi, ansaitsi kaksitoista killinkiä,
Kaarlo Törnegren koko taalarin, sisarukset Eeva ja Juhana, sekä eräs
nuori ystävä Wilhelmina Ahlstedt, joka oli kesävieraana Laukossa kukin
vähän sen yli, mutta Lönnrot, joka oli kestäväisempi ja tottuneempi
ruumiilliseen työhön sai työstään lähes 200 taalaria. Kartanon pehtori
nurisi mokomaa tuhlaamista, arvellen, että kyllä olisi voinut saada
huokeampia työmiehiäkin, mutta jalo isäntä lohdutti häntä hymyillen
sillä, että olot tässä matoisessa maailmassa nyt kerran olivat
senlaiset, että oppineitten herrain työtä ei mitattu samalla mitalla
kuin tavallisten päiväläisten. Pehtori veti suunsa hymyyn ja sai tyytyä
selitykseen, mutta oli kuitenkin epäilevän näköinen.</p>

<p>Niin yksinkertainen ja kansallinen kuin Lönnrot koko elinaikansa oli,
täytyy hänen elämänkertojansa kuitenkin myöntää, että hänellä jo nuorena
oli kolme intohimoa, tosin hyvin viattomia kaikki kolme, mutta jotka
kukin vaativat tyydytystä oikealla suomalaisella itsepintaisuudella.</p>

<p>Hän rakasti ennen kaikkia väkevää hyvää kahvia ja nauttikin sitä aimo
määrät. Hyväntahtoinen emäntä, joka piti Lönnrotia todellisena perheen
jäsenenä olikin aina valmis hankkimaan hänelle tätä nautintoa. Hänen
toinen intohimonsa tupakanpoltto saattoi hänet joskus pulaan. Lönnrot
oli nimittäin aika vahva tupakan polttaja ja kulutti koko lailla sekä
sikaria että Geflen vaakunaa, jota pohjoismaissa kauan aikaa pidettiin
parhaimpana piipputupakkana. Kun ei kukaan muu Laukon herroista
polttanut tupakkaa, sattui joskus, että Lönnrotin tupakkavarasto loppui
ja hän joutui suureen tupakan tuskaan, koska kartanosta ainoastaan
kerran viikossa käytiin Tampereella. Kotikasvuinen tupakka, jota rengit
käyttivät, oli Lönnrotille vastenmielinen, eikä hän käyttänyt sitä
suurimmassa hädässäkään.</p>

<p>Paitsi hyvää kahvia ja hyvää tupakkaa käytti Lönnrot aina hyvää paperia.
Etenkin myöhemmin Laukossa oleskellessaan kirjoitti hän useimmiten
paraimmalle postipaperille, tapa, johon hän oli tottunut matkoillaan;
tämä ohut, hieno paperi kun näet paremmin sopi matkalaukkuun, kuin sen
ajan käsin valmistettu paksu, mutta samalla kestävä kirjoituspaperi.</p>

<p>Pimeänä vuodenaikana vietettiin Laukossa ylipäätään jotensakin hiljaista
elämää semmoisinakin aikoina, jolloin koko perhe oleskeli siellä. Syynä
siihen oli kotitalon yksinäinen asema ja säätyläisten vähyys
ympäristössä. Kesäisin sitä vastoin saattoi vieraanvaraisuus "hyvässä
Laukossa", niinkuin Lönnrot sitä mielellään nimitti, näyttäytyä kaikessa
loistossaan, etenkin sitten kun vanhin poika Juhana oli tullut
ylioppilaaksi ja tytär tullut kotiin pensioonista. Vanhukset rakastivat
nuorisoa, eikä heidän koskaan tarvinnut kaivata sen virkistävää
läsnäoloa, sillä nuoret toverit hakivat mielellään iloisen Juhanan
seuraa, jota romantillisten aatteidensa vuoksi yleisesti nimitettiin
"ritariksi". Hilpeiden nuorukaisten piirissä nousikin ilo usein
ylimmilleen, eikä Lönnrot suinkaan ollut arin nuorten joukossa.</p>

<p>Mutta myös ihmissilmän vienous ja lempeys loi hohteensa Laukon kotiin ja
sen lehtoihin, kun ne kesän tullessa pukeutuivat vihreään verhoonsa.
Eeva Törngren seisoi keskellä elämän ihaninta kevättä, semmoisena kun
hän kauniina ja siveänä katselee meitä perhemuotokuvien joukosta
Haapaniemellä. Suloisena, niinkuin hänen kuvansa hymyilee vastaamme
kankaalta, eli varhain kuollut nuori tyttö tuttujensa muistossa
tavallista herttaisempana olentona. Hänen ympärilleen kokoontui Laukkoon
iloisina kesäisinä päivinä kokonainen sikerö samanikäisiä impiä, ihana
<b>Wilhelmina Ahlstedt</b>,<a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a> runolahjainen <b>Augusta Lundahl</b>, jota Runeberg
mielitellen nimitti <b>Hebeksi</b>, vielä <b>Amelie Adlercreutz, Wilhelmiina Bohm,
Adèle Idman</b> ynnä moni muu nuori nainen Tampereen tienoilta, kaikki
miellyttäviä ja lahjakkaita tyttöjä.</p>

<p>Oleskellessaan niin monta vuotta Törngrenin kodissa, joka ystävällisesti
oli avannut ovensa tuntemattomalle nuorukaiselle, oppi Lönnrot tuntemaan
tunnetta, joka tähän saakka oli ollut hänelle melkein outo, että
hänelläkin oli koti, eikä hän senvuoksi arastellut kauniin impijoukon
seuraa, viihtyipä siinä hyvinkin, vaikka ei hän mikään vakinainen
"seuramies" ollutkaan.</p>

<p>Nämä eivät ollenkaan katselleet häntä karsain silmin, sillä hän oli
niinkuin sanotaan naisten suosiossa. Kuitenkin arvelivat naiset, ettei
hän ollut Amorin nuolen saavutettavissa.</p>

<p>Tietysti vieraili Laukossa muitakin kuin nuoria. Niin tuli sinne usein
toinen tai toinen professori Törngrenin ystävistä, enimmiten hänen
virkatovereitaan yliopistosta.</p>

<p>Lönnrot sai täten jo varsin nuorena persoonallisesti tutustua useampiin
maamme sen ajan etevimmistä tiedemiehistä. Niiden joukossa oli
ensimäisen suomen kieliopin tekijä professori <b>Reinhold von Becker</b>, jonka
tuttavuus oli Lönnrotille erittäin suotuisa. Lönnrot saikin sittemmin
suureksi ilokseen, kun hän v. 1827 puolusti ensimäistä väitöskirjaansa
De Wäinämöine praesekseksi professori von Beckerin, joka silloin vielä
oli parhaimmassa iässään.</p>

<p>Muiden etevien oppineiden joukossa mainittakoon Laukon vieraista
eurooppalaisen maineen saavuttanut fysiko <b>G.G. Hällström</b> sekä perheen
hyvä ystävä <b>Israel Hvasser</b>. Lähimpiin tuttaviin kuuluivat myös
lääketieteen professorit <b>M. Kalm</b> ja <b>N.A. af Ursin</b>, lääkintöhallituksen
kamreeri, <b>F.J. Rabbe</b>, itämaalaisten kielien tutkija <b>H.H. Fattenborg</b>,
jumaluusopin tutkija <b>J.A. Gadolin</b>, sittemmin maanpakoon ajettu juristi
<b>A.E. Afzelius</b> y.m.m. joista muutamia vielä myöhemmin mainitaan. Koska
näiden herrain vierailu kesänaikaan usein kesti useampia viikkoja, voi
otaksua, että tuttavuus heidän kanssaan melkoisesti kehitti Lönnrotin
muutenkin suurta ihmistentuntemista.</p>

<hr class="tb" />

<p>Myöhemmin tuli Laukko perheen läheisimpien ystävien kokouspaikaksi
vuosittain 18 p:nä elokuuta, Agapetuksen päivinä. Tämä päivä oli
kaksinkertainen merkkipäivä, se ei ollut ainoastaan isännän nimipäivä,
vaan myös hänen syntymäpäivänsä, sillä Törngren oli syntynyt 18 p.
elokuuta 1772. Sittenkun professori Törngren Elokuussa 1833 oli eronnut
virastaan ja ainaiseksi asettunut asumaan Laukkoon, päättivät hänen
virkatoverinsa ja entiset oppilaansa joka vuosi yhtyä siellä perheen
mainittuna juhlapäivänä. Niinkauan kun Lönnrot oleskeli Etelä-Suomessa
tuli hän aina tänä päivänä Laukkoon. Ja missä hän kuljeskeli ja asuikin,
otti hän aina ajatuksissaan osaa tähän rakkaaseen perhejuhlaan.</p>

<p>Vieraiden joukosta, jotka sitten tavallisesti viipyivät muutamia
viikkoja Laukossa, ei koskaan puuttunut professori <b>Immanuel Ilmoni</b>,
Törngrenin nuori oppilas, tohtori <b>Sten Edvard Sjöman</b> ja iloinen innokas
metsästäjä ja puutarhuri tohtori <b>F.G. Sanmark</b>, jota ystävät nimittivät
iloisen Araabian emiiriksi, kaikki lääkintätieteen palveluksessa.
Muistakin vieraista olivat useimmat lääkäreitä, mutta myös muita ystäviä
saapui tähän juhlaan, jossa aina erittäin hilpeä ja luonnollinen
mieliala vallitsi.</p>

<p>Seisovana ja mitä suurimmalla ilolla vastaanotettuna numerona päivän
huviohjelmassa oli aina Ilmonin esiintyminen. Tämä oli ikäänkuin luotu
huvinäytelmäin esittäjäksi. Lönnrotin kanssa tanssi hän silloin toisten
iloksi ja riemuksi laulaen tanssin nimeltä "Munteri tanssaa keikutusta".
Jokainen tämän tuttavallisen piirin jäsen antoi puolestaan lisänsä
huvituksiin. Nuori lahjakas ja aina kekseliäs Kaarlo Törnegren &mdash;
entinen hidas Sammassaaren kuningas &mdash; esitti humoristisesti ja erittäin
taitavasti kuvauksia pääkaupungin päiväntapauksista, Lönnrot taas kertoi
yksinkertaisesti mutta samalla hauskalla tavalla muistelmia matkoiltaan
Suomen ja Venäjän erämaissa.</p>

<p>Nämä Lönnrotin jutuntapaiset matkamuistelmat lienevät enimmäkseen olleet
tuttavallisesti kerrottuja katkelmia, jotka hän sitten yleisemmässä
muodossa julkaisi matkakirjeissään "Helsingfors Morgonbladissa" ja
"Saimassa", mutta lie niiden joukossa ollut semmoisiakin, joita ei tähän
saakka ole painettu. Niin on varmaankin seuraavan ikävän muiston laita,
jonka hän itse on kertonut, josta näkee, kuinka se hyväntahtoisuus, joka
oli omituinen hänen luonteellansa voi muuttua syvimmäksi harmiksi, kun
jotain alhaista ja halpaa koski hänen puhtaaseen sieluunsa. Juttu oli
seuraava ja kerrotaan se tässä henkilöitä tai paikkaa mainitsematta.</p>

<p>Kun Lönnrot kerran Venäjän Karjalasta palasi Suomeen, suuntasi hän
eräänä Lauvantai-iltana askeleensa tuttavaan pappilaan, jossa sekä
rovasti että tämän apulainen olivat innokkaita kortinpelaajia, ja jotka
juuri suuresti ikävöivät kolmatta miestä peliin. Lähimmän kortinlyöjän
luo oli kokonaista 10 ruotsin peninkulmaa ja seurakunnan lukkari, jolle
he olivat koettaneet opettaa kortinlyönnin ensimäisiä alkeita, oli
huomattu mahdottomaksi, vaikka hän muuten rovastin arvelun mukaan oli
koko taitava lukkari.</p>

<p>Lönnrot, joka hätätilassa voi olla avullisena korttipöydän ääressä,
otettiin vastaan avosylin ja häntä pakotettiin ryhtymään peliin. Syynä
hänen myöntyväisyyteensä oli tällä kertaa ehkä luonnollinen ilo siitä,
että hän taas oli kansalaistensa joukossa. Tämä tapahtuikin, aikaan,
jolloin ei totilasi eikä edes korttipakkakaan liioin pelästyttänyt
kunnollista maallikkoa ja hänen ympäristöään.</p>

<p>Ensimäisen rangaistuksensa siitä, että hän liian helposti oli
noudattanut hyväntahtoista myötätuntoisuuttaan lähimmäisensä heikkouksia
kohtaan, sai Lönnrot kärsiä odottamalla myöhään yöhön illallista, josta
matkailijamme olisi ollut enin huvitettu.</p>

<p>Seuraavana aamuna lähtivät rovasti ja apulainen kirkkoon luvaten kohta
palata, sekä vaativat Lönnrotia lupaamaan, että hän odottaisi heidän
tuloaan. Jumalanpalvelus ei kestänyt kauan. Papit palasivat kohta,
päivällinen syötiin kuumeentapaisella kiireellä ja peliä jatkettiin,
jolloin apulainen uskoi Lönnrotille, että hän tämän tähden oli valinnut
lyhimmät virret ja että rovasti samasta syystä oli puoleksi lyhentänyt
saarnaansa. Korttipelin päätökseksi tuli, että papeilla oli "kaikki
saakelin mollat" ja että Lönnrot kadotti kaikki matkarahansa, joita ei
kuitenkaan ollut muuta kuin kyytirahat Kajaaniin. Rovasti tarjosi
Lönnrotille kyllä rahoja lainaksi, mutta tämä kieltäytyi harmistuneena
vastaanottamasta, kuroi kiini matkalaukkunsa ja kulki jalkasin lähinnä
Kajaania olevaan kestikievariin, josta hän sitten kyytikärryillä teki
tuloaan vanhastaan tuttuun kaupunkiin. Tapaus oli kumminkin harmittanut
Lönnrotia niin suuresti, että hänen ruskeat silmänsä säkenöivät, kun hän
pitkien aikojen perästä kertoi tätä juttua.</p>

<hr class="tb" />

<p>Tässä on tullut ohimennen mainituksi Lönnrotin palaaminen yhdeltä hänen
myöhemmiltä runonkeruumatkoiltaan, vaikkemme vielä ole häntä saattaneet
edes ensimäiselle matkalle, emmepä edes siihen hetkeenkään, jolloin hän
erosi hyvästä Laukosta. Mutta askel ei siihen olekaan pitkä, palaamme
vaan vielä kerran tarkastamaan vanhaa kartanoa jokapäiväisessä puvussaan
talvisaikana.</p>

<p>Mäen rinteellä hyvän matkan päässä rannasta oli ja on vieläkin
vaatimaton yksikerroksinen puurakennus, josta jo ensi näkemältä, voi
päättää sen nähneen kaukaisia menneitä aikoja. Että ne Kurjen suvun
jäsenet, jotka viimeksi ovat omistaneet Laukon kartanon, ovat siinä
asuneet, on historiallisesti varma asia, mutta tuntijan mielestä tuntuu
kumminkin liian rohkealta väittää rakennuksen ijän ulottuvan keskiajan
loppuun eli piispa Arvid Kurjen aikoihin, niinkuin epämääräinen tarina
kertoo.</p>

<p>Myöhempi sukupolvi, joka tänne on perustanut itselleen kodin tukevien
hirsiseinämien suojaan, ei luonnollisesti voi olla tätä tarua
kuuntelematta, etenkin kun kansantaru mainitsee saaria ja kallioita
aivan likimmässä läheisyydessä, jotka muka ovat nähneet Kurjen suvun
kantaisän kaksintaistelun ja rikoksellisen Klaus Kurjen surman.
Mielikuvituksen kanssa taistellessaan huomaa silmä hakevansa jotakin
tulen tuhoamaa paikkaa, jossa luulevainen Klaus Kurki poltti viattoman
Elina rouvan poikineen.</p>

<p>Tämä Laukon historiallinen tenhovoima mahtoi olla vielä paljoa
viehättävämpi Lönnrotin aikoina, jolloin "Elinan surma" vielä eli kansan
huulilla näillä seuduin eikä ollut muuttanut kirjallisuuden mykkiin
saleihin.</p>

<p>Ei sentähden liene liian rohkeata, jos johtuen toisesta tosiseikasta
toiseen arvelee, että Lönnrotin olo Laukossa mahtavasti on edistyttänyt
kansallisepoksemme Kalevalan ja Kantelettaren ilmestymistä.</p>

<p>On jo mainittu, että rouva Törngrenillä oli avonainen mieli
kaikenlaiselle kirjallisuudelle, ja että toimelias rouva oli tunnettu
erityisestä taidostaan pakottamaan jokaista oikealle uralleen. Kun
Lönnrot oli sattunut kirjoittamaan muistiin muutamia vanhoja lauluja ja
taruja, joita seudun kansa vielä muisteli, huomasi hän kohta, että
hänellä emännässään oli henkilö, jota moiset harrastukset miellyttivät,
joiden arvoa sen ajan suuri yleisö ei käsittänyt tai joita se halveksi,
koska ei kukaan vielä voinut nähdä sitä määränpäätä, jonne uusi ura oli
johtava.</p>

<p>Mikä ihmissielun pohjalla liikkuu, se ilmaantuu usein pikku seikoissa,
jotka voivat merkitä hyvinkin paljon. Jokaisesta uudesta runosta, jonka
Lönnrot ensimäisenä vuonna Laukossa asuessaan kansan suusta kirjoitti,
palkitsi emäntä häntä ylimääräisellä aamupäiväkahvilla, joka, niinkuin
tiedämme, oli hänen lempijuomansa.</p>

<p>Nuori ylioppilas vasta kirjoitettu kansanruno käsissään ja reipas, jalo
Laukon rouva kirkas kahvipannu edessään, &mdash; kas siinä kuva, jota
katsellessa suomalaisen silmä lämpimästi loistaa. Ymmärtää niin hyvin,
että Lönnrot puhuu sydämensä kyllyydestä, kun hän neljätoista vuotta
myöhemmin (1836) kirjoitti tälle "Jalosukuiselle, Kunnioitetulle Rouva
Arkiatrinnalle", tietävänsä, että hän "yhä vielä tuntee samaa
hyväntahtoista suosiota tahi jos saan sanoa, niinkuin ajattelen samaa
äidillistä ystävyyttä minua kohtaan, kuin oleskellessani Herrasväen
kodissa ja joka aika mielestäni aina tuntuu kalleimmalta kaikista
menneistä".</p>

<p>Jospa mielellään uskookin, että rouva Törngrenin osanotto ja kehotus
yllyttivät Lönnrotin kokoilemisintoa hänen aivan nuorena ollessaan,
tiedämme kumminkin hänen omista sanoistaan, että hänen elämänsä tehtävä
hänelle selvisi etupäässä <b>Sakari Topelius</b> vanhemman innokkaan esimerkin
kautta.</p>

<p>Juuri Lönnrotin ensimäistä vuotta &mdash; 1822 &mdash; ollessa Laukossa alkoi
Topelius julaista: "Suomen Kansan vanhoja runoja ynnä myös nykyisempiä
lauluja", antaen meidän kansanlauluillemme arvoa semmoisinaan, eikä vaan
lisinä mytoloogisiin ja muihin tieteellisiin tutkimuksiin. Topelius
käänsi sitä paitsi huomion niihin seutuihin Venäjän Karjalaa, joissa
suomalainen kansanlaulu tuoreimpana eli kansan huulilla &mdash; asianhaara,
jota ei tähän asti oltu aavistettukaan. Ikäänkuin varta vasten
Lönnrotille puhuttuna kaikuivat nämä Topeliuksen sanat v. 1822 hänen
ensimäisen runokokoelmansa esipuheessa: "Näinä päivinä kuin Suomen kansa
oppineilta kaikella tavalla valistetaan, kokekaamme myös säilyttää
Esi-vanhempaimme kaunihija Runoja välttämättömästä ajan turmiosta".</p>

<p>Samaan aikaan kun Lönnrotin kotiopettajan toimi Laukossa läheni
loppuaan, oli hän &mdash; vaikka hän ei niinkuin hyvin tunnetaan ollut mikään
"tutkintomies" &mdash; valmis suorittamaan filosofian kandidaatin tutkinnon,
joka tapahtuikin Turussa 11 p. kesäk. 1827. Säästäväisyydestä hän ei
kuitenkaan antanut seppelöidä itseänsä tohtoriksi yliopiston
juhlallisessa promotsioonissa, jota samana kesänä vietettiin.</p>

<p>Kun yliopiston syyslukukausi oli alkamaisillaan, paloi Turku, jonka
seurauksena oli muuttuneet olot monella alalla, muun muassa myös
yliopiston muuttaminen Helsinkiin, sekä yliopiston opettajien ja heidän
sukulaisiensa tai muitten tuttavien perheiden siirtyminen Turusta uuteen
pääkaupunkiin. Niihin kuului luonnollisesti myös Törngrenin perhe.
Samaan aikaan, kun ruvettiin tekemään valmistuksia tätä muuttoa varten,
valmistautui Lönnrotkin alkukesästä v. 1828 lähtemään ensimäiselle
matkalleen, jolla hän aikoi harjottaa suomenkielisiä murretutkimuksia ja
koota kansamme muinaisrunoja y.m. Laukkoa piti hän kuitenkin yhä edelleen
kotinaan, vaikka hän tästälähtien ainoastaan lyhempien tai pitempien
väliaikojen perästä saattoi viivähtää siellä jalon perheen keskuudessa,
jonka rakkauden ja kunnioituksen nuori mies oli voittanut, ja joka
odotti ja vastaanotti häntä, niinkuin omaa poikaa ainakin.</p>

<p>Lönnrotin ensimäinen matka kesällä 1828 tarkotti ainoastaan Hämettä,
Savoa ja Karjalaa. Lähtiessään Laukosta toukokuun alussa oli hän
luvannut kirjoittaa kotona olijoille matkansa vaiheista. Tämän lupauksen
täytti hän 8 p. heinäk. kirjoittamalla pitkän kirjeen äidilliselle
suojelijalleen. Kirjeen sisältö on seuraava:</p>

<blockquote>

<p>Sortavala 8 p. heinäk. 1828.</p>

<p><b>Korkeasti kunnioitettu Professorin Rouva!</b></p>

<p>Minun on vaikea kuvailla sitä kärsimättömyyttä, jolla olen
ikävöinnyt tilaisuutta muutamilla riveillä antaa herrasväelle
tietoa matkastani. Vihdoin saavuin Sortavalaan, mutta en täältäkään
tahtonut kirjoittaa, ennenkuin olin käynyt Valamon luostarissa,
voidakseni samalla kertoa jotakin tästä paikasta. Nyt olen palannut
sieltä, ja kuinka iloisena istuinkaan kirjoittamaan. Minusta on
kuin olisin äkkiä siirtynyt Laatokan rannoilta koko Suomen poikki
&mdash; Saimaan, Päijänteen ja kaikkien muiden järvien yli &mdash; hyvään
Laukkoon. Mutta pian on tämä ilo ohi, kun olen kirjeeni lopettanut,
olen taas täällä aivan yksin. Ettehän sentähden, hyvä Rouva,
ihmettele, että kirjoitan niin pitkän kirjeen kuin paperilla on
tilaa, vaan suonette sen minulle anteeksi! En kuitenkaan rohkene
vaivata Teitä, hyvä Rouva, kertomalla miten ja mitä teitä enemmän
kuin 9 viikkoa kestäneen matkan päästä vihdoin saavuin tänne.
Tahdon vaan kertoa Teille terveisiä muutamista herrastaloista,
joissa matkallani olen vieraillut. Minulla onkin sitä suurempi syy
siihen, koska se seikka, että olen ollut kotiopettajana professori
Törngrenin perheessä, on mitä parhaimmalla tavalla suosittanut
minua sekä näissä että kaikissa muissa perheissä, joissa
matkoillani olen käynyt.</p>

<p>Ensiksi saan siis kertoa terveisiä rovasti Nykopin perheeltä. Sekä
rovasti että hänen vaimonsa ovat voineet hyvin. Sitten on minulla
terveisiä entiseltä Vesilahtelaiselta, assessorin rouva
Fabritiukselta Kiteeltä. Hän joka on maaherra Walleniuksen sisar,
oli ensimäisen kerran ollut naimisissa Wegeliuksen kanssa, joka
jonkun aikaa kuuluu olleen kappalaisena Vesilahdella ja asuneen
Janussa. Sitten oli mainittu Wegelius tullut Porvoon hippakuntaan
ja kuollut Kiteen kirkkoherrana. Hänen leskensä oli sitten mennyt
naimisiin assessori Fabritiuksen kanssa joka nyt myös on kuollut.
Vielä pitää minun lausua terveisiä Reilanderilta, joka on pappina
Pälkjärven pitäjässä. Hänen isänsä oli ollut kauppiaana Rauniossa,
ja tuntenette, hyvä Rouva, siis hänenkin.</p>

<p>Matkani on tähän asti ollut ylipäätään onnellinen ja hupainen.
Talonpojat Savossa ja Karjalassa sekä myös täällä venäläisissä
pitäjissä ovat hyvin vieraanvaraisia. Usein tuntuu heistä aivan
oudolta, kun kysyy, mitä ruoka maksaa. Kesälahden pitäjässä
Karjalassa, viivyin jonkun aikaa sitten neljä päivää
talonpoikaistalossa, sillä isäntä ja useat muut osasivat siellä
paljon runoja, joita sain kirjoittaa. Eräänä iltana kun tulin
saunasta, puin kuivat liinavaatteet ylleni ja jätin entiset
kangaspuille kuivamaan. Seuraavana päivänä en niitä enää nähnyt ja
ajattelin, mitä ajattelin, mutta mieleeni ei juontunut, että emäntä
olisi ollut samalla niin ymmärtäväinen ja hyväntahtoinen, että hän
olisi pitänyt huolta niiden pesusta. Mutta illalla huomasin, että
hän olikin sen tehnyt, sillä vaatteeni minä löysin puhtaiksi
pestyinä samasta paikasta. Kun sitten lähdin sieltä, tahdoin maksaa
hänelle, mutta hän ei mitenkään tahtonut ottaa maksua, vaikka olin
syönyt heillä neljä päivää. Kun hän viimein otti vastaan maksun,
siunaili hän minua niin paljon, että siitä riittänee koko vuodeksi.
Monta muuta esimerkkiä voisin kertoa karjalaisten
vieraanvaraisuudesta, etenkin semmoisissa seuduissa, jotka eivät
ole lähellä maantietä. Myös näyttää kansa olevan paljoa raittiimpaa
täällä kuin useimmissa paikoin Hämettä ja Uuttamaata. Niin näkee
sekä häissä että muissa tilaisuuksissa, ettei viinan liiallinen
juominen vielä näy olevan mikään tarve heille. Miten he viettävät
häitään, olen kirjoittanut erityiselle lehdelle. Tässä tahdon niin
paljon kuin tila myöten antaa kertoa matkastani Valamon luostariin.</p>

<p>Valamon saari on Laatokassa neljän peninkulman päässä täältä.
Muutamien munkkien kanssa, jotka olivat täällä kaupungissa
käymässä, matkustin muutamia päiviä sitten sinne. Matka kävi
kutakuinkin onnellisesti, vaikka meidän kaikkien täytyi soutaa,
koska järvi oli aivan tyyni. Luostarin rikkaus ja komeus oli
suurempi, kuin olin voinut odottaa tai mielessäni kuvata. Minulta
puuttuu sanoja kuvatakseni ainoata neliötä tai taulua kirkkojen
seinillä ja pylväissä, kuinka sitten rohkenisin kuvata kokonaisia
seiniä, kokonaisia kirkkoja, joissa komeilee pelkästään semmoisia
ruutuja ja tauluja kultakehyksissä jalokivillä ja muilla
kalleuksilla koristettuina. Huolimatta kaikesta, joka täällä silmää
huikaisi, olivat ne kaksi päivää, jotka Valamossa vietin pisimmät
ja ikävimmät koko matkallani. Suurimmalla ilolla käytin ensimäistä
tilaisuutta päästäkseni sieltä.</p>

<p>Nyt olen taas täällä ja kiitin sydämellisesti Jumalaa siitä, sillä
paluumatka oli kutakuinkin pimeä ja arveluttava myrskyn tähden
aavalla merellä.</p>

<p>Täältä lähden Arkangelin lääniin ja sieltä Pohjanmaan kautta
takasin. Syyskuussa toivon olevani Laukossa. &mdash; Pyydän lausua
terveiseni Eevalle ja Kallelle.<a name="FNanchor_4_4" id="FNanchor_4_4"></a><a href="#Footnote_4_4" class="fnanchor">[4]</a> Pysyn, Korkeasti kunnioitettu
rouva, Teidän nöyrimpänä palvelijananne.</p>

<p class="sig"><i>Elias Lönnrot</i>.</p>
</blockquote>

<p>Tähän kirjeeseen oli liitetty siinä mainittu kuvaus häämenoista
Karjalassa, joka tässä myöhemmin seuraa ei vaan sisällön vuoksi, vaan
myös osotteeksi siitä hartaudesta, jolla Lönnrot tiesi äidillisen
ystävänsä Laukossa suosivan suomalaista kansanrunoutta. &mdash; Lisättäköön
vielä, että Lönnrot esitelmässä, joka oli painettu 11:ssä numerossa 1858
vuoden "Litteraturbladet'ia" päällekirjoituksella: "Tre ord om finska
fornsången", palasi hääjuhliin Karjalassa ja runoihin, joita näissä
laulettiin maailman luomisesta, Sammosta y.m. varsinaisten häärunojen
ohessa.</p>

<p class="p2" />
<p><b>Häät Karjalassa</b>.</p>

<p>Kun sulhanen kosiomiehen ja rytkän kanssa lähtevät kotoa, lukee
kosiomies koko joukon runoja, joissa hän rukoilee sulhaselle onnea ja
menestystä matkalle. Sitten tullaan morsiamen kotiin. Täällä on joku
valittu tekemään kaikenlaisia kysymyksiä ketä he ovat, mistä ja mitä he
hakevat. Kosiomies vastaa näihin kysymyksiin oman mielensä mukaan
noudattamatta määrättyä kaavaa, esim. "Olemme Asarioita, suuren Ananiaan
palvelijoita. Isännällämme on yrttitarha ihanassa ja suloisessa
puistossa. Siellä kasvaa kaikenlaisia puita ja kukkia. Yksi kukka vaan
puuttuu sieltä. Olemme kuulleet näitä kukkia kasvavan täällä.
Haluaisimme siis senlaista tainta täältä isännällemme viedäksemme" &mdash;
j.n.e. Sitten kysytään heiltä passia. He vastaavat, että heillä kyllä on
passit, mutta koska ovat tehneet niin pitkän matkan, pyytäisivät he
ensin saada levätä vähäsen. Isäntä käskee heidän istumaan ruoalle ja
ruokaryyppyjä ottaessa sanoo isäntä: Näkyyhän heillä olevan hyvä passi
ja rehellisiltä ihmisiltähän nuo näyttävät muutenkin. Seuraavana päivänä
menee morsiuspari sitten papin luo ja antaa vihkiä itsensä. Saman päivän
iltana lähtee koko läksiäisväki sulhasen kotiin. Täällä on taas joku
valittu tekemään samanlaisia kysymyksiä kosiomieheltä kuin morsiamen
kodissa. Kun näihin on vastattu eri tavalla, esim. niissä häissä, joissa
minä olin, vastasi kosiomies, että he, (hän ja hänen seuralaisensa)
olivat tulleet työtä hakemaan. Häneltä kysyttiin, mitä hän osasi ja hän
vastasi, että he olivat hyviä lasimestareja, tynnyrin tekijöitä ja muuta
senlaista. Tämän jälkeen istutaan ruoalle. Ensimäisessä pöydässä ei
morsian saa maistaa mitään ruokalajia. Syötyä tanssitaan jonkun verran,
vaikka usein ilman musiikkia, usein kanteleen tai viulun soiton mukaan.
Sitten tekevät kosiomies ja kaase useita kysymyksiä toisilleen, jotka
kaikki löytyvät seuraavassa runossa, joka heidän täytyy osata:</p>

<div class="poem"><div class="stanza">
<span class="i4">Kosiomies:<br /></span>
</div><div class="stanza">
<span class="i0">Onko teidän neitsyissänne<br /></span>
<span class="i0">oljille otettavaa,<br /></span>
<span class="i0">vuotehelle vietävää?<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Ompa meidän neitsyissämme<br /></span>
<span class="i0">oljille otettavaa,<br /></span>
<span class="i0">vuotehelle vietävää.<br /></span>
</div><div class="stanza">
<span class="i4">Kosiomies:<br /></span>
</div><div class="stanza">
<span class="i0">Onko teidän neitsyissänne<br /></span>
<span class="i0">Wiipurissa viitatuita,<br /></span>
<span class="i0">kaupungissa kaulatuita<br /></span>
<span class="i0">kesäkuulla kuuratuita?<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Ompa meidän neitsyissämme<br /></span>
<span class="i0">Wiipurissa viitatuita j.n.e.<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Onko teidän sulhoillanne<br /></span>
<span class="i0">hopioiset housuin nauhat,<br /></span>
<span class="i0">silkkiset sukan sitehet,<br /></span>
<span class="i0">viiden riksin vilttihattu,<br /></span>
<span class="i0">kuuden riksin vyö koria,<br /></span>
<span class="i0">saksan saappaat jalassa,<br /></span>
<span class="i0">silkkihuivi siivollinen?<br /></span>
</div><div class="stanza">
<span class="i4">Kosiomies:<br /></span>
</div><div class="stanza">
<span class="i0">Ompa meidän sulhoillamme<br /></span>
<span class="i0">hopiaiset housuin nauhat j.n.e.<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Onko teidän sulhoissanne<br /></span>
<span class="i0">kyntömiestä, kylvömiestä?<br /></span>
</div><div class="stanza">
<span class="i4">Kosiomies:<br /></span>
</div><div class="stanza">
<span class="i0">Ompa meidän sulhoissamme<br /></span>
<span class="i0">kyntömiestä, kylvömiestä.<br /></span>
<span class="i0">Vaan onko teidän neitsyissänne<br /></span>
<span class="i0">kehrääjiä, kutojia,<br /></span>
<span class="i0">kääntyykö käärilauta<br /></span>
<span class="i0">kuin orava oksapuussa,<br /></span>
<span class="i0">suikkaako sukkulainen<br /></span>
<span class="i0">kuin kärppä kiven ravossa,<br /></span>
<span class="i0">piukkaako pirran piikit<br /></span>
<span class="i0">kuin tikka puun kupeessa?<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Ompa meidän neitsyissämme<br /></span>
<span class="i0">kehrääjiä, kutojia j.n.e.<br /></span>
</div></div>

<p>Kun kosiomies ja kaase ovat palanneet saattamasta morsiusparia
morsiusvuoteelle, jatkavat he vuoropuheluaan vielä esim. näin:</p>

<div class="poem"><div class="stanza">
<span class="i4">Kosiomies:<br /></span>
</div><div class="stanza">
<span class="i0">Kuitti, kuitti Kaaso rukka,<br /></span>
<span class="i0">söitpä, joitpa neitosesi.<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Emp' ole syönyt, enkä juonut;<br /></span>
<span class="i0">panin kyntäjän sivuun,<br /></span>
<span class="i0">karhihtijan kainaloihin,<br /></span>
<span class="i0">tuonpa kukkana tupaan,<br /></span>
<span class="i0">pöyhäytän pöydän päähän.<br /></span>
</div><div class="stanza">
<span class="i4">Kosiomies:<br /></span>
</div><div class="stanza">
<span class="i0">Niinp' on Kaaso kengitetty.<br /></span>
<span class="i0">Kuin on kelkka talloitettu;<br /></span>
<span class="i0">Niinp' on Kaason silmät päässä<br /></span>
<span class="i0">kuin harakan pakkaisella.<br /></span>
</div><div class="stanza">
<span class="i4">Kaase:<br /></span>
</div><div class="stanza">
<span class="i0">Niin on Kaaso kengitetty,<br /></span>
<span class="i0">kuin on hevoinen raudoitettu;<br /></span>
<span class="i0">niinp' on Kaason silmät päässä<br /></span>
<span class="i0">kuin on tähdet taivahassa.<br /></span>
</div></div>

<p>Näitä ja useita muita runoja kuulee täällä häissä, vaikka totta on, että
ne monessa paikoin jo ovat joutuneet pois käytännöstä. Aamulla käydään
ensimäisen kerran ruoalle kello 4:n aikaan; kello 8 syödään toisen
kerran. Ensimäistä näistä aterioista nimitetään suuruiseksi, toista
aamuiseksi. Sitten alkaa morsian jaella lahjoja apelleen ja anopilleen,
langoilleen, nadoilleen ja muille sukulaisilleen, kosiomiestä ja rytkää
unohtamatta. Anoppi sai paidan ja hameen, jotka morsian itse puki hänen
päälleen, niin että hänellä vähän aikaa oli kaksi paitaa ja kahdet
hameet. Appi sai niinikään vaateparren. Kosiomies ja rytkä saivat
kumpikin paidan, jonka morsian myös puki heidän vaatteidensa päälle,
niin että he sitten kävelivät kahdessa paidassa. Lapasia, sukkia,
nenäliinoja y.m. jaettiin muille. Sitten on täällä tapana koota rahoja
morsiusparille (ajaa kertaa morsiusparille). Kun jokainen on antanut
mielensä mukaan, ruvetaan kirkkoa rakentamaan. Tämä tapahtuu näin:
jokainen, joka panee pöydälle rahan, olkoon se sitten suurempi tai
pienempi, huutaa: kirkko sinne tai sinne, (hän mainitsee silloin
tavallisesti kotipaikkansa nimen). Senjälkeen koettaa toinen taas saada
kirkon omaan kotipuoleensa, jonka hän saapikin panemalla viimeiseksi
rahansa pöydälle; tätä kilpailua kestää pari tuntia, ja kertyy tällä
tavalla morsiusparille usein enemmän rahoja, kuin mitä koko häät
maksavat. Sillä ainakaan eivät ne häät, joissa minä olin, tulleet hyvin
kalliiksi. Muita ruokalajeja ei ollut kuin leipää, voita, suolakalaa,
piimää, ja kahdeksi ateriaksi keittoa, toiseksi rokkaa ja toiseksi
ryynivelliä &mdash; niin yksinkertaisesti täällä häitä vietetään. Ei kukaan
muu paitsi eräs renki ollut juovuksissa ja muutenkin käyttäytyivät he
hiljaisemmin ja sävyisämmin, vaikkei pappia tai muuta herraa ollut
läsnä, jota he olisivat peljänneet, kuin tavallisesti monessa muussa
paikassa opettajiensa tai muiden virkamiesten läsnäollessa. Mutta tuskin
enään saan tilaa runolle, jonka kaase häiden päättyessä lukee
sulhaselle, tässä se on:</p>

<div class="poem"><div class="stanza">
<span class="i0">Hyvä sulho! Kaunis sulho!<br /></span>
<span class="i0">valkian verevä sulho!<br /></span>
<span class="i0">älä meidän neitsyjämme,<br /></span>
<span class="i0">älä sinä pahoin pitele,<br /></span>
<span class="i0">neuvo neittä vuotellessa,<br /></span>
<span class="i0">opeta oven takana,<br /></span>
<span class="i0">vuosikausi kummassakin,<br /></span>
<span class="i0">yksi vuosi suusanalla.<br /></span>
<span class="i0">Kun et siitä hyvää saane<br /></span>
<span class="i0">toinen silmän iskemällä;<br /></span>
<span class="i0">kuinhan sekin turhaan käyne,<br /></span>
<span class="i0">kolmas jalan polulla;<br /></span>
<span class="i0">kuin ei sitte siitä huoli,<br /></span>
<span class="i0">ota vitsa viiakosta,<br /></span>
<span class="i0">tuoppa takin helman alla,<br /></span>
<span class="i0">jolla haudot hartioita.<br /></span>
<span class="i0">Vaan älä silmiä sipeile,<br /></span>
<span class="i0">älä korvia koseta,<br /></span>
<span class="i0">tuostapa kylä kysyisi,<br /></span>
<span class="i0">toinen talo arvelisi:<br /></span>
<span class="i0">liekö tuo suden repimä<br /></span>
<span class="i0">taikka karhun kaivelema.<br /></span>
</div></div>

<hr class="tb" />

<p>Niinkuin ohimennen jo mainittiin oli Lönnrotin varsinainen
opettajantoimi päättynyt yliopiston Helsingin muuton jälkeen ja ennen
hänen ensimäistä matkaansa. Hänen oppilaansa Kaarlo oli kahdeksi
viimeiseksi "kouluvuodekseen" saanut toisen kotiopettajan, mutta
kuitenkin kuului Lönnrot yhä edelleen Törngrenin perheeseen, söi heillä
Helsingissä ollessaan ja vietti kesänsä Laukossa, ellei hän ollut
matkoilla tai muissa toimissa. Jatkoipa hän vähin opettajatointaankin
tutussa kodissa, jossa hän niinkuin jo kerrottiin nyt opetti nuorinta
poikaa Adolfia kirjoittamaan.</p>

<p>Muuten täyttivät lääketieteelliset luvut nyt kokonaan hänen aikansa.
Mitkä ulkonaiset vaikuttimet saivat Lönnrotin rupeamaan lääkäriksi, sitä
en tiedä. Ehkä päätti hän sen jo nuorena poikana palvellessaan
Hämeenlinnan apteekissa, jolloin kaupungin lääkäri häntä niin
ystävällisesti suosi. Luultavaa kuitenkin on, että jokapäiväinen
seurustelu professori Törngrenin kanssa, joka oli niin innostunut
toimeensa, sekä tutustuminen tämän lukuisiin ystäviin, jotka enimmäkseen
olivat lääkäreitä, yhä enemmän kiinnittivät Lönnrotin mielen tähän
valitsemaansa uraan.</p>

<p>Lönnrotin luvut edistyivät nyt niin nopeasti, että hän joulukuussa 1830
saattoi suorittaa lääketieteen kandidaatin tutkinnon. &mdash; Seuraavana
vuonna lähti hän toiselle matkalleen, tällä kertaa Savoon ja Kajaanin
lääniin, jonka ohella hän kesällä oli kolera-lääkärinä eri seuduilla
Uudenmaan ja Hämeen lääniä.</p>

<p>Nopeasti seuraten Lönnrotin elämän uran ulkonaisia piirteitä, kunnes
taas saan tuoda esiin uuden kirjeen hänen kädestään ystäville Laukossa,
tahdon muistuttaa, että hän keväällä 1832 tuli lääketieteen
lisentsiaatiksi, jolloin hän puolustaessaan väitöskirjaansa: "Tutkimus
suomalaisten maagillisesta medisiinistä" suureksi ilokseen sai
preesekseksi uskollisen suojelijansa professori J.A. Törngrenin.</p>

<p>Ensimäisen runokorjuunsa hedelmänä vuosilta 1829 ja 1831 julkaisi
Lönnrot pienen kokoelman: "Kantele", josta ilmestyi neljä vihkoa vv.
1829-1331, sisältäen ainoastaan Suomen rajojen sisäpuolella koottuja
runoja. Viidennen vihkon piti vielä ilmestyä, mutta edelliset olivat
tuottaneet Lönnrotille vaan tappiota ja kaikeksi onneksi ei Lönnrotilla
enää ollut varoja uhrata tähän &mdash; kaikeksi onneksi, sillä tämä pieni
seikka oli, niinkuin yleisesti tiedetään syynä ehkä tärkeimpään
käänteeseen suomalaisen kulttuurin kehityksessä, Suomalaisen
Kirjallisuuden Seuran syntymiseen vuonna 1831.</p>

<p>Tämä isänmaallinen seura tukenaan tulevien kokoelmien painattamista
varten lähti Lönnrot kesällä 1832 kolmannelle matkalleen, joka ulottui
Savoon, pohjois-Karjalaan ja aina Arkangelin kuvernementtiin saakka.</p>

<p>Loppupuolella samaa vuotta muutti Lönnrot entisiltä tutuilta asuinmailta
ylös pohjoiseen, pieneen Kajaanin kaupunkiin, jossa hän ensin oli virkaa
tekevänä, sittemmin vuoden 1833 keskipaikoilta vakinaisena piiri- ja
linnanlääkärinä.</p>

<p>Siellä oleskeli hän noin 20 vuotta, usein matkustellen molemmin puolin
Venäjän rajaa ja siten vuosi vuodelta laskien yhä vahvemman perustuksen
elämänsä tehtävälle. Samaan aikaan kantoi maine lempein siivin
vaatimattoman miehen nimen yhä laveampiin piireihin sekä isänmaassa että
sen rajojen ulkopuolella.</p>

<p>Luulisi, että nyt olemme saattaneet Lönnrotia niin kauas, kuin tämän
pienen kirjoituksen päällekirjoitus myöntää, mutta missä Lönnrot
oleskelikin, kunnes hän v. 1849 perusti oman kotinsa, oli hän
muuttumatta ja lujasti kiintynyt Laukkoon, jota hän piti oikeana
kotinaan. Usein palasikin hän sinne, kun hän tahtoi rauhassa valmistaa
keskentekoisia töitään, ja "hyvä talo" oli hänelle aina avoin ja sulki
hänet omana poikana syliinsä.</p>

<p>Hän olikin usein tilaisuudessa tähän, koska hän aina aika ajoin sai
virkavapautta joskus kokonaiseksi vuodeksikin kerrassaan, jota
virkavapautta hän ei aina voinut käyttää uusien runojen kokoilemiseen.
Laukossa vieraat häntä talvisin harvoin häiritsivät, se kun näet oli
niin yksinäisellä paikalla. Seudun ainoat säätyhenkilöt, pari pappia,
asuivat järven toisella puolella, eivätkä he usein näyttäytyneet.</p>

<p>Hänen jokapäiväisinä tovereinaan Laukossa joululuvalla olivat Kaarlo
Törnegren, joka oli tullut maisteriksi 1836, sekä Adolf Törngren,
ylioppilas vuodelta 1840, sekä näiden molempien uskollinen ystävä ja
huonetoveri Helsingissä <b>Frans Josef von Becker</b>, joka sittemmin oli
farmasiian ja farmakologiian professorina ja etenkin oftalmoloogina
saavutti mainetta. Näiden kolmen oli tapa vierailla Laukossa tähän
vuoden aikaan.</p>

<p>Muutamana vuonna asui siellä myös kielentutkija <b>A.J. Sjögren</b>, sittemmin
akateemikko Pietarissa, joka terveydeltään murtuneena v. 1837 oli
palannut tutkimusretkiltä Kaukasiasta, ja joka nyt oli professori
Törngrenin hoidon alainen. Hänessä, Castrénin vastaisessa suojelijassa
tapasi Lönnrot hengenheimolaisen omille lingvistisille harrastuksilleen.</p>

<p>Elämän syvät surut eivät olleet koskettamatta rauhallista Laukkoa tähän
aikaan. Vanhin poika Juhana, entinen iloinen ylioppilas, vuodesta 1832
kandidaatti, kuoli nimittäin huhtikuussa v. 1834 Tukholmassa, jossa hän
siihen aikaan oleskeli. Hänen kuoleman jälkeen tehty rintakuvansa,
ruotsalaisen mestarin Qvarnströmin maalaama, säilyttää hänen hienot
kasvonpiirteensä jälkimaailmalle.</p>

<p>Ja vielä samana vuonna, eräänä lokakuun päivänä ilmaantui kuolema itse
Laukkoon ja riisti vanhemmilta ilon, himmensi kodin valon poisviedessään
ainoan tyttären, suloisen Eevan ainoastaan 21 vuoden iässä. Hän oli
vähää ennen mennyt kihloihin sittemmin esittelijäsihteerin <b>Fredrik
Wilhelm Wärnhjelmin</b> kanssa, joka pysyi uskollisena vainajan muistolle
elämänsä pitkän vaelluksen aikana, joka loppui vasta v. 1878. Eeva
Törngrenin hauta oli ensimäinen erityisellä hautauspaikalla, jonka perhe
silloin valitsi itselleen Tottjärven yksinkertaisella hautausmaalla,
hautapaikka niin rauhallinen ja nyt mitä rehevimmän vihannuuden
ympäröimä, ettei suru voi löytää hiljaisempaa piilopaikkaa. Hänen
hautakivelleen piirrettiin seuraavat Prudentiuksen sanat:</p>

<div class="poem"><div class="stanza">
<span class="i0">Jää rauhaan! nyt kätke sä, multa,<br /></span>
<span class="i0">Nää jäähtyneet jäsenet vainaan,<br /></span>
<span class="i0">Ain' siksi kuin Jumala sulta<br /></span>
<span class="i0">On vaativa takaisin lainan.<br /></span>
</div></div>

<p>Vainajan uskollinen kasvatusveli Kaarlo Törnegren<a name="FNanchor_5_5" id="FNanchor_5_5"></a><a href="#Footnote_5_5" class="fnanchor">[5]</a> kirjoitti v. 1841
käytyään hänen haudallaan seuraavan kauniin runon:</p>

<div class="poem"><div class="stanza">
<span class="i0">Ajan kahle jo ainiaks' murtui,<br /></span>
<span class="i0">Jo vaimeni vaivojen valta,<br /></span>
<span class="i0">Ja henki, mi vankina turtui,<br /></span>
<span class="i0">Pääs' suojahan myrskyjen alta.<br /></span>
<span class="i0">Nyt kärsimys saa sovituksen,<br /></span>
<span class="i0">Nyt taistoja seuraapi rauha.<br /></span>
<span class="i0">Ja uinahtaneen asumuksen<br /></span>
<span class="i0">Nyt verhovi yön lepo lauha.<br /></span>
</div><div class="stanza">
<span class="i0">Käy ilmihin rakkaus Herran<br /></span>
<span class="i0">Kurituksien kautt' isällisten,<br /></span>
<span class="i0">Ja vitsauksist' joka kerran<br /></span>
<span class="i0">Sydän nöyrtyvi vaan jumalisten.<br /></span>
<span class="i0">Surun valtaa me seisomme vastaan<br /></span>
<span class="i0">Ja pyyhkimme kyynelen karmaan<br /></span>
<span class="i0">Ja kiitämme nyt antamastaan<br /></span>
<span class="i0">Vaan Häntä, mi korjasi armaan.<br /></span>
</div><div class="stanza">
<span class="i0">Isän luo rukous kohoaapi, &mdash;<br /></span>
<span class="i0">Sit' usko ja rakkaus johtaa,<br /></span>
<span class="i0">Ja toivolta siivet se saapi, &mdash;<br /></span>
<span class="i0">Avun armahan siellä se kohtaa.<br /></span>
<span class="i0">Me pyydämme, ett' elon tiellä<br /></span>
<span class="i0">Me kärsien puhdistuisimme,<br /></span>
<span class="i0">Ja riemuten yhtehen siellä<br /></span>
<span class="i0">Yön mentyä taas tulisimme.<br /></span>
</div><div class="stanza">
<span class="i0">Suru synkkä se haihtuvi kerran,<br /></span>
<span class="i0">Mi mieltä nyt raskaana painaa,<br /></span>
<span class="i0">Ja rajaton rakkaus Herran<br /></span>
<span class="i0">Yhä uusia voimia lainaa.<br /></span>
<span class="i0">Vie huolia huokailevilta<br /></span>
<span class="i0">Se tieto, min uskomme luopi,<br /></span>
<span class="i0">Että kerran, kun joutuvi ilta,<br /></span>
<span class="i0">Elon uuden se hurskaille tuopi.<br /></span>
</div></div>

<p>Eva Törngren näkyy ennen kuolemaansa määränneen jonkun muistin
lähetettäväksi Lönnrotille. Nämä molemmat nuoret olivat näet rakastaneet
toisiansa niinkuin veli ja sisar ainakin. Muistolahjan lähetti rouva
Törngren hänelle alkukesällä v. 1836. Sitä seurasi kirje Lönnrotille
rouva Törngreniltä, jonka puoliso v. 1833 oli saanut arkiaaterin
arvonimen. Tähän kirjeeseen Lönnrot kirjoitti seuraavan kauniin
vastauksen:</p>

<blockquote>

<p>Kajaanissa 22 p. heinäk. 1836.</p>

<p><b>Jalosukuinen, kunnioitettu rouva arkiatrinna!</b></p>

<p>Teidän kunnioitetun kirjoituksenne heinäkuun 11:lta päivältä on
minulla ollut kunnia äsken vastaanottaa. Sitä seuraava muisti neiti
Eeva vainajalta on kyllä aina oleva minulle suuresta arvosta
merkkinä hänen kuolemaan asti muuttumattomasta ystävyydestään minua
kohtaan, mutta en minä sitä kaivannut muistellakseni häntä, jota en
kuitenkaan koskaan voi unhottaa. Mitä pienempi luku todellisia
ystäviä ihmisellä on, sitä katkerammalta tuntuu, jos yhdenkin
niistä kadottaa ja sitä pysyväisempi on niiden muisto. Usein olen
sen tähden unelmissanikin muistellut häntä, jota en nytkään
vähääkään liioittelematta voi ajatella, ilman että kyyneleet
nousevat silmiini. Mutta pelkään, että koskettamalla omaa
kaipaustani jälleen kiihotan teidän, rouva arkiatrinna,
verrattomasti suurempaa suruanne, joka pelko myös on tähän asti
estänyt minua kirjoittamasta teille, niin usein kun mieleni onkin
tehnyt. Ainoa edes jonkun verran tyydyttävä lohdutus, joka minulla
on voinut olla ajatellessani herrasväen suurta surua, on tieto
siitä, että herrasväki kaikessa, mikä tapahtuneekin, nöyrällä
mielellä alistuu Jumalan sallimuksen alle. Hänen tiensä ovat kyllä
tutkimattomat, mutta pitäähän meidän kuitenkin uskoa, että ne
vievät paraimpaan maaliin.</p>

<p>Toivomuksenne mukaan tahdon vastedes kirjoittaa useammin, sitä
mieluummin kun tiedän, että te, rouva arkiatrinna, yhä vielä
tunnette samaa hyväntahtoista suosiota, tahi jos saan sanoa
niinkuin ajattelen, samaa äidillistä ystävyyttä minua kohtaan, kuin
siihen aikaan, jolloin oleskelin herrasväen talossa, ja jota aikaa
aina pidän suurimmassa arvossa kaikista menneistä.</p>

<p>Ensi vuonna, alkaen syyskuusta tänä vuonna, aion kulkea Venäjällä
etupäässä Arkangelin tienoilla ja sieltä kirjoitan toisen kirjeen
&mdash; ensi kirjeen kirjoitan luultavasti vielä täältä ennen lähtöäni.
Ja mitä tällä kertaa voisin lisätä elämästäni ja olostani täällä
voin säästää siihen. Pyydän teitä lausumaan kunnioittavat
terveiseni herra arkiaterille ja pyydän teitä myös tervehtimään
Adolfia. Kalle ei taida palata Ruotsista ennenkuin myöhään
syksyllä.</p>

<p>Lisentsiaatti Höglund, joka Oulussa toimittaa tohtori Borgin virkaa
tämän ulkomailla ollessa, on nyt tullut tänne meidän seutujamme
katsomaan ja voisin siis sanoa häneltä terveisiä, jos hän lie
tunnettu. Viime viikolla kävin tohtori Ticklénin luona Raahessa ja
tapasin samalla matkalla myös tohtori Hedbergiä Oulussa.<a name="FNanchor_6_6" id="FNanchor_6_6"></a><a href="#Footnote_6_6" class="fnanchor">[6]</a> He
voivat molemmat hyvin eivätkä ole niinä muutamina vuosina, joita
ovat täällä viettäneet, ulkomuodolleenkaan muuttuneet.</p>

<p>Pysyn suurimmalla kunnioituksella teidän, jalosukuinen rouva
arkiatrinna, nöyrimpänä palvelijananne.</p>

<p class="sig"><i>Elias Lönnrot</i>.</p>
</blockquote>

<p>Niinkuin tästä kirjeestä näkyy, alkoi Lönnrot syksyllä 1836 neljännen
matkansa. Niinkuin me kaikki tiedämme, oli hänellä edellisenä vuonna 28
p. helmikuuta 1835 ollut onni jättää Kalevala, tämä kansanruno,
ensimäisessä muodossaan, isänmaan haltuun, joka seikka vaati häntä yhä
innokkaammin jatkamaan tutkimuksiaan.</p>

<p>Tällä nyt kysymyksessä olevalla matkalla, jolle hän läksi Suomalaisen
Kirjallisuuden Seuran kustannuksella, aikoi hän Suomen- ja
Venäjän-Karjalassa sekä Suomen- ja Venäjän-Lapissa tehdä lingvistisiä
tutkimuksia ja koota kansanrunoja.</p>

<p>Kun Lönnrot oli saapunut matkansa pohjoisimpaan paikkaan ja samalla
matkansa käännekohtaan, Kuolan pieneen kaupunkiin Valkean meren
läheisyyteen, kirjoitti hän rouva Törngrenille seuraavan kirjeen:</p>

<blockquote>

<p><b>Korkeasti kunnioitettu, jalosukuinen rouva arkiatrinna!</b></p>

<p>Suuresti ilahduttavaa lupausta, jonka te, rouva arkiatrinna, jonkun
kerran annoitte minulle, että välistä saisin kirjoittaa jonkun
rivin sinne pelkäämättä sen kautta vaivaavani teitä, tahdon nyt
käyttää, sitä mieluummin kun sen kautta saatan siirtää ajatukseni
tästä vieraasta ja mielestäni ikävästä paikasta edes hetkeksi
hauskempiin paikkoihin ja rakkaampiin esineisiin. Syvin
toivomukseni on, että nämä rivit niinkuin muutkin vastedes
kohtaisivat teidät, rouva arkiatrinna, aivan terveenä, Herra
arkiaterin viime kesäisestä kirjeestä sain tietää, ettei
terveytenne silloin ollut oikein hyvä, joka seikka minua suuresti
vaikkapa tarpeettomasti huolestutti. Teidän luvallanne saan nyt
kertoa jotain nykyisestä matkastani.</p>

<p>Jo syyskuussa viime vuonna lähdin Kajaanista ja kuljin ensin noin
kolmekymmentä peninkulmaa jalkasin, sittemmin, kun on tullut
kylliksi lunta, olen jatkanut matkaani milloin suksilla, milloin
hevosella, milloin poroilla. Viimeksi mainittuun matkustustapaan
sain tutustua matkalla Kantalahdesta tänne. Tätä väliä lasketaan
olevan yli kaksikymmentä peninkulmaa, eikä täällä ole muita
asukkaita kuin lappalaisia poroineen. Täältä on minun vielä
matkustaminen ainakin neljäkymmentä peninkulmaa poroilla, toinen
puoli Inariin ja toinen puoli Sodankylään, josta vasta pääsee
hevosella matkustamaan. Täällä Kuolassa näkee enin ajettavan
koirilla, joita valjastetaan yksi tai kaksi reen (ahkion) eteen.
Sillä tavalla vedetään melkein kalkki puut metsästä kotiin. Ne
tuodaan tavallisesti peninkulman päästä, sillä lähempänä on
ainoastaan paljaita vuoria, tai sellaisia, joilla matalaa varvikkoa
kasvaa. Samaten näin jo Kantalahdessa ja muutamissa muissa saman
Valkean meren lahden rannalla olevissa kylissä koirilla ajettavan,
vaikka siellä oli hevosiakin. Täällä Kuolassa olen ollut kaksi
viikkoa ja olen tällä ajalla täyttä totta saanut kokea, minkälaista
ikävä on. Isäntäväkeni eivät ymmärrä sanaakaan muuta kieltä kuin
venäjää, jota minä taas en oikein hyvin vielä ymmärrä ja vielä
huonommin puhun. Koko kaupungissa on vaan aivan muutamia, jotka
puhuvat jotakin muuta kieltä. Ainoastaan tohtori puhuu latinaa ja
kommendantin rouva, joka on Riiasta kotoisin, puhuu saksaa. Ilman
heitä olisin jo puolikuollut pelkästä ikävästä. Etenkin tohtorin
luona olen usein käynyt.</p>

<p>Lopuksi muutamia sanoja Kuolan kaupungista: se sijaitsee niemellä
kahden joen välissä, jotka kaupungin alapuolella yhtyvät ja siten
muodostavat Kuolan lahden alun, joka, vaikka se kuuluu Jäämereen ei
ole jäätynyt. Avonaiseen eli isoon Jäämereen lasketaan täältä vielä
neljä peninkulmaa. Kaikilla puolin ympäröivät tätä kaupunkia
korkeat, paljaat vuoret, jotka niin puristavat tuulen väliinsä,
että myrsky on raivonnut melkein lakkaamatta.</p>

<p>Kaupungissa on ainoastaan yksi pääkatu, toiset ovat vaan pieniä
kujia. Talojen luku nousee noin sadan paikkeille, niistä joku harva
on paremmin rakennettu. Kirkkoja on kaksi; toinen kivestä ja
kutakuinkin kaunis. Mutta minun täytyy keskeyttää tässä, että
nöyrimmät terveiseni herra arkiaterille saisivat tilaa, ja pyydän
myös, että lausuisitte sydämellisimmät terveiseni Atelle ja
Kallelle. Ensi syksynä tulen Helsinkiin ja silloin saan, niinkuin
jo kauan olen toivonut, tavata herrasväkeä joko siellä tahi
Laukossa. Saan kunnian alati pysyä korkeasti kunnioitettu
arkiatrinna, teidän nöyrimpänä palvelijananne,</p>

<p class="sig"><i>Elias Lönnrot</i>.</p>

<p>Kuolassa 3 p. maalisk. 1837.</p>
</blockquote>

<p>Seuraavan kirjeen kirjoitti Lönnrot rouva Törngrenille oleskellessaan
Kajaanissa lyhemmän aikaa toukokuussa v. 1837, jolloin hän oli aikeissa
lähteä vielä kerran matkalle Venäjän Karjalaan ja muutamiin osiin maan
rajojen sisäpuolella. Tämän matkan piti kestää vuoden loppuun asti.
Sisällöllä ei kyllä ole suurempaa yleisempää merkitystä, mutta
esitystapa kuvaa Lönnrotia ihmisenä niin oivallisesti ja niin
sydämellisellä ja miellyttävällä tavalla, että tässä etenkin voi hänen
kirjoitustavastaan sanoa: stiili on ihminen. &mdash; Kirje kuuluu:</p>

<blockquote>

<p><b>Korkeasti kunnioitettu, jalosukuinen rouva arkiatrinna!</b></p>

<p>Teidän kunnioitetun kirjeenne toukokuun 5:ltä päivältä, rouva
arkiatrinna, oli minulla kunnia ja ilo vastaanottaa palatessani
Kajaaniin. Kun sitten samalla sain kirjeen rakkaalta Ateltani, ja
Kalle sitä paitse oli kirjoittanut minulle Upsalasta, olin saada
melkein liian paljon iloa yhtaikaa. Enin iloitsin kuitenkin
kuullessani, että teidän terveytenne, rouva arkiatrinna, taas on
vahvistunut. Todellakin täytyy meidän huolestua, kun kuulemme, että
jonkun todellisen ystävän terveys on huono &mdash; kuinka helposti
voivat he jättää meidät yksin tähän maailmaan! Toisin oli lapsuuden
aikana &mdash; ja johan minäkin olen ottanut aika askeleen eteenpäin
siitä &mdash; silloin oli minulla &mdash; niin ainakin luulin ja niin kai
luulivat muutkin, suurempi joukko ystäviä ja helppo oli voittaa
uusia. Mutta suuresta joukosta ottaa joka kuluva vuosi osansa, niin
että piiri alati pienenee, ja uudet ystävät ovat niin harvinaisia,
että niitä tuskin voi ottaa lukuun. Viimeksi tuntui minusta tohtori
Hedbergin<a name="FNanchor_7_7" id="FNanchor_7_7"></a><a href="#Footnote_7_7" class="fnanchor">[7]</a> kuolema kovin raskaalta. Eräästä häntä koskevasta
asiasta rohkenen neuvotella teidän kanssanne, rouva arkiatrinna.
Minulla on syytä luulla, että hän kuollessaan jätti jälkeensä
jonkun verran, vaikka vähäisiä velkoja, joita hän oli saanut
yliopistoajallaan. Eiköhän ainakin meidän nuorempien lääkärien,
jotka olemme olleet hänen toverejansa joko koulussa tahi
yliopistossa, tahi niinkuin minä molemmissa, pitäisi kokoomalla
rahoja keskuudessamme pitää huolta niiden maksamisesta? Olisihan
kuitenkin ikävää hänen vanhalle äidilleen, jos hänen äsken kuolleen
poikansa jälkeen tulisi konkurssi ja hän saisi kuulla, että joku
tämän tähden saisi kärsiä. Jos te, rouva arkiatrinna, olette samaa
mieltä, niin luulen, että te hyväntahtoisesti nostatte siitä
kysymyksen, jos niin sopii, juhannuksen aikaan Laukossa, tahi jo
sitä ennen neuvottelette tohtori Sjömanin tahi Rabben kanssa, jotka
molemmat niinkuin minäkin vainajassa kadottivat vilpittömän ystävän
ja toverin, jota he olivat arvossa pitäneet jo koulussa ollessaan.</p>

<p>Mitä matkaani tulee, saan lisätä, että minä maaliskuun ensimäisinä
päivinä lähdin Kuolasta, kuljin 30 peninkulman pituisella matkalla
neljän venäläisen lappalaiskylän läpi, tulin sitten
nimismiehentaloon Suomen Lapissa, jossa oleskelin viikon päivät.
Mainittu nimismiehen talo ei kuitenkaan ollut parempi kuin muut
lappalaiskodat, paljas maaperä oli lattiana ja tulisijan
yläpuolella oli aukko, jota ei edes yöksi suljettu. Pöytiä ja
tuoleja ei ollut nimeksikään, vaan istuttiin lattialla (paljaalla
maaperällä) poron taljoilla, ja minä kirjoitin vanhan kirstun
päällä, joka myös oli ruokapöytänä. Köyhyys oli sitä paitse
muutenkin niin suuri, että me kaksi päivää, viimeiset, jotka siellä
vietin, olimme ilman suolaa, joka kuitenkin oli tuotava vaan kolmen
peninkulman päästä. &mdash; Mutta monesta paremmin varustetusta talosta
olen vähemmällä kaipauksella eronnut, kuin tästä. Heidän
tyytyväisyytensä kaikessa yksinäisyydessä, pakkasessa ja
köyhyydessä oli todellakin kadehdittava ja jonkunlaisen tarttumisen
kautta siirtyi sama tyytyväisyys minuunkin. Sieltä matkustin ensin
15 peninkulmaa Inarin kirkolle ja Inarista 22 peninkulmaa
Sodankylään. Kun sitten vielä sieltä Kajaanin rajalle asti
matkustin poroilla, niin laskin, että koko matka, jonka olin
poroilla kulkenut, teki noin 130 peninkulmaa. Muutamien päivien
perästä lähden taas rajan yli Venäjän puolisiin suomalaisiin kyliin
ja luulen elokuun alussa voivani olla Sortavalassa josta sitten
jatkan matkaani Suomessa aina Helsinkiin asti, jonne toivon
ehtiväni ainakin jouluksi.</p>

<p>Tohtori Tickléniltä oli minulla kirje viime postissa ja saan
sentähden kertoa terveisiä häneltä. Hän lupaa tulla tänne ja
pitäisikin hänen jo olla täällä. Silloin saan kertoa hänelle
Augusta Lundahlin puretusta kihlauksesta Ahrenbergin<a name="FNanchor_8_8" id="FNanchor_8_8"></a><a href="#Footnote_8_8" class="fnanchor">[8]</a> kanssa,
vaikka meillä "pohjoisessa asuvilla lääkäreillä" niinkuin te
suvaitsette kirjoittaa, taitaa olla vähän lohdutusta siitä.</p>

<p>Pysyn suurimmalla kunnioituksella teidän, korkeasti kunnioitettu,
jalosukuinen rouva arkiatrinna, nöyrimpänä palvelijananne.</p>

<p class="sig"><i>Elias Lönnrot</i>.</p>

<p>Kajaanissa 26 p. toukok. 1837.</p></blockquote>

<p>Aukko kirjeenvaihdossa näkyy syntyneen kahden seuraavan vuoden kuluessa.
Vuoden 1838 lienee Lönnrot enemmän yhtämittaisesti kuin tavallisesti
viettänyt Kajaanissa, valmistaen muun muassa rahvaankirjaa: Suomalaisen
talonpojan kotilääkäri. Huhtikuussa 1839 sai Lönnrot viimein Laukosta
yhtaikaa kolme kirjettä, jotka herättivät uuteen eloon hänen ikävänsä
tuohon entiseen, rakkaaseen piiriin. Koko kesän pysyi hän kuitenkin
vielä Kajaanissa, niinkuin seuraavasta kirjeestä näkyy, mutta syksyllä
oli hän sen sijaan päättänyt käydä ystäviensä luona Etelä-Suomessa.
Kysymyksessä oleva kirje kuvaa meille Kajaanin seuraelämää vuoden 1840:n
paikkeilla ja Lönnrotin osanottoa siihen.</p>

<blockquote>

<p><b>Korkeasti kunnioitettu, jalosukuinen rouva arkiatrinna!</b></p>

<p>Erinomaisen mieleistä ja odottamatonta oli minulle saada teidän,
rouva arkiatrinna, Kallen ja Adolfin kirjeet kotiin palatessani
40:n peninkulman pituiselta matkalta, jonka olin tehnyt tämän
lääniin pohjoisimpiin ja pohjoisimmissa osissa. Lukiessani oli
minusta, kuin olisin taas todellakin ollut Laukossa, mutta tämä
mielikuvitus katosi kohta ja jätti jälkeensä sitä haikeamman halun
kerran taas päästä sinne. Nyt olenkin lujasti päättänyt, että
ainakin ensi syksynä käyn sekä Laukossa että Helsingissä, vaikkapa
minun etenkin mitä Helsinkiin tulee, täytyy pelätä, että minua
pidetään kummittelijana muinaisilta ajoilta tullessani suureen
maailmaan, jossa en sitä paitse koskaan ennenkään ole ollut liioin
koteutunut tahi muuten varma. Ja sen lisäksi on siitä asti, jolloin
viimein olen ollut muualla kuin Kajaanin seurapiirissä aikoja
kulunut, ja tällä ajalla olen yhä enemmän ehtinyt unhottaa sen osan
maailmaa, joka on Kajaanin rajojen ulkopuolella. Oulussa, joka on
paikkakuntamme lähin suuri maailma, kävin viimeksi v. 1836:n
alkupuolella ja Kuopiossa, joka on toinen lähin kaupunki en ole
käynyt sittenkuin kesällä v. 1834.</p>

<p>Mainitsin Kajaanin seurapiirin ja pitänee minun kai muutamilla
sanoilla kuvailla sitä, ettette te, rouva arkiatrinna, luulisi
minun maininneen jotakin, jota ei ollenkaan ole olemassa. Tosiaan
on täälläkin seurapiiri ja sen olemassa olon huomaa paraiten niissä
tanssi-assembleoissa, joita tähän asti on pantu toimeen
tavallisesti pari kertaa vuodessa. Kaukaisemmat vieraat tulevat 10
peninkulman ja usein pitemmänkin matkan päästä. Mutta silloin
tanssitaankin niin kauan, kunnes seuraava päivä valkenee, seikka,
joka muutamille hyvästi korvannee pitkän matkan. Ylimääräisiä
tanssia on välistä nimipäivillä, joita ei koskaan unhoteta, vaan
joihin usein tulee yhtä kaukaisia vieraita onnea toivottamaan.
Joulunaika on sitä paitsi täällä niinkuin muuallakin tanssien aika,
Muuten ei liian ahkerasti käydä kylässä, mutta kuitenkin usein
kyllä, niin että maallakin voi odottaa vieraita parin, kolmen
viikon perästä, kaupungissa vähän useammin. Virvokkeita tarjotaan
kahvia ja teetä ja herroille joku lasi totia. Naiset saavat
sitäpaitsi usein pienen lasin viiniä. Illalliseksi ei kukaan juuri
mielellään jää, vaan eroaa seura kello 9 tahi 10, jolloin jokainen
menee kotiinsa. Pääseikka, joka tekee nämät pienet vierailut ja
pidot hauskoiksi, on, että kaikkialla saattaa olla kuin kotonaan ja
tieto siitä, ettei sen, jonka luo on kokoonnuttu, tarvitse suuria
kustannuksia surra.</p>

<p>Minun pitäisi kai myös mainita jotakin herrasperheistä, mutta teen
sen vaan summassa, ilmoittaen niiden luvun. Kajaanissa on niitä
kokonaista 6; Paltaniemen kylässä, peninkulman päässä kaupungista
toiset 6; Sotkamon kirkonkylässä, 3,5 peninkulman päässä Kajaanista
5; sitä paitsi muiden pitäjien ja seurakuntien papit ja
nimismiehet. Tästä luvusta olen heittänyt pois kaikkien vanhain
poikain kodit, koskei niillä mitään arvoa ole.</p>

<p>Vielä täytyy minun mainita syyt siihen, etten tänä kesänä voi
päästä Laukkoon. Ensiksi olen ottanut liian paljon työtä; täytyy
sentähden olla kotona. Toiseksi ovat säätyläiset uhanneet yleisesti
ruveta terveysvettä juomaan ensi kesänä, jonka tähden minun myös
pitää olla kotona. Kolmanneksi on muuan norjalainen eli lappalainen
kirkkoherra Stockfleth luvannut viettää jonkun osan kesää täällä
oppiakseen meidän puolen suomea; niinkuin myös maisteri Ståhlbergin
pitäisi lupauksensa mukaan saapua tänne Helsingistä; senkin tähden
en voi liikkua täältä, ennenkuin ensi syksynä. Mutta kun sitten
sinnepäin tulen, en palanne tänne niin pian, sillä olen aikonut
hakea virkavapautta kokonaiseksi vuodeksi saadakseni olla
Helsingissä ja muissa osissa maatamme.</p>

<p>Pyydän lausua nöyrimmät terveiseni herra arkiaterille ja liitän
tähän kirjeen Adolfille,<a name="FNanchor_9_9" id="FNanchor_9_9"></a><a href="#Footnote_9_9" class="fnanchor">[9]</a> koska en voi arvella muuta, kun että
hän lukee kotiopettajansa johdolla ja oleskelee Laukossa.</p>

<p>Pysyn suurimmalla kunnioituksella teidän, jalosukuinen rouva
arkiatrinna, nöyrimpänä palvelijananne</p>

<p class="sig"><i>Elias Lönnrot</i>.</p>

<p>Kajaanissa 26 p. huhtik. 1839.</p></blockquote>

<p>Joulunaikana eli ehkä jo aikaisemmin syystalvella 1839 saapui Lönnrot
vihdoin taas kerran Laukkoon ja tällä lepoajalla hän luultavasti sai
valmiiksi "<i>Kantelettaren</i>", joka ilmestyi seuraavana vuonna, Lyhyt
kirje, jonka hän palattuaan Helsinkiin luultavasti Adolfin ja Kaarlon
kanssa kirjoitti rouva Törngrenille, todistaa, kuinka tämä harrasti
suomalaista kirjallisuutta. Se seuraa tässä:</p>

<blockquote>

<p><b>Jalosukuinen rouva arkiatrinna!</b></p>

<p>Että paluumatkamme Laukosta luonnistui hyvin ja onnellisesti, ja
että me seuraavana päivänä noin kello 6:n aikaan tai vähää ennen
tulimme tänne Helsinkiin, siitä ovat toiset jo varmaankin
kirjoittaneet. Samaten myös täkäläisistä uutisista, ja jotka
sitäpaitsi tavallisesti ovat jotensakin vanhoja, ennenkuin minä ne
kuulen. Jotain voin kuitenkin kertoa, jota he mahdollisesti eivät
ole muistaneet, nimittäin että tohtori Rabbe ja apteekkari Salingre
on nimitetty assessoreiksi. Terveiset Ursinille, Ilmonille,
Sjömanille, Rabbelle ja Pihlflyktille toimitin perille, paitsi
viimemainitulle, jota useampia kertoja turhaan hain. Myöhemmin
tapasin häntä kuitenkin akatemiiassa.</p>

<p>Suomalaisia kirjoja olen ostanut useampia, paitsi muita senkin,
joka esittää kristityn päävelvollisuudet ja jota te, hyvä rouva,
sanoitte erityisesti haluavanne. Otavaa en ole vielä saanut, mutta
jos vielä saan sen ennen Laukon miesten lähtöä, lähetän senkin.
Omat <i>opera omnia</i> lähettäisin kaikella kunnioituksella myös, mutta
osaksi epäilen, ansaitsevatko ne sitä, osaksi ei minulla tällä
kertaa ole nidottuja kappaleita, koska en tullut sitä ennen
ajatelleeksi.</p>

<p>Pyydän lausua nöyrimmät terveiseni herra arkiaterille ja pysyn
suurimmalla kunnioituksella teidän, jalosukuinen rouva arkiatrinna,
nöyrimpänä palvelijananne.</p>

<p class="sig"><i>Elias Lönnrot</i>.</p>

<p>Helsingissä 5 p. helmik. 1840.</p></blockquote>

<p>Kevään ja kesän 1840 vietti Lönnrot Etelä-Suomessa, jolloin hän oli
tilaisuudessa läsnäolemaan Suomen yliopiston silloin vietetyssä
kaksisataa vuotisessa muistojuhlassa. Vaatimaton Lönnrot oli
osaaottajien loistavassa rivissä yksi niitä, joita etenkin ulkomaalaiset
oppineet enin huomasivat.</p>

<p>Mieluisempaa kuin juhlan komeus ja kunnioituksen osotukset oli kai
Lönnrotille rauhallisen kesän vietto Laukossa, josta hänen kumminkin
kohta täytyi riistää itsensä irti heti syksyn alkaessa ryhtyäkseen
virkansa toimitukseen Kajaanissa sekä siihen kuuluviin pitkiin
tarkastusmatkoihin.</p>

<p>Ensimäisessä kirjeessä, joka nyt seuraa, kertoo Lönnrot tällaisesta
matkasta, joka oli merkillinen siitä, että sillä matkalla suunniteltiin
ja päätettiin kotimaisen kirjallisuutemme historiassa niin tärkeän
aikakauskirjan "Suomen" perustaminen. Se tapahtui 11 p. syysk. 1840 ja
olivat yhä vielä jatkuvan aikakauskirjan perustajat E. Lönnrot ja hänen
jo ennen mainitut virkatoverinsa J.F. Ticklén sekä K. Asp, siis kaikki
kolme lääkäreitä.<a name="FNanchor_10_10" id="FNanchor_10_10"></a><a href="#Footnote_10_10" class="fnanchor">[10]</a></p>

<p>Lönnrotin lavein ja pisin matka alkoi 1841 vuoden alkupuolella ja loppui
vasta myöhään syksyllä vuonna 1842, tämä matka ei ainoastaan ulottunut
Suomen, Norjan ja Venäjän Lappiin, vaan myös Arkangelin ja Aunuksen
kuvernementteihin.<a name="FNanchor_11_11" id="FNanchor_11_11"></a><a href="#Footnote_11_11" class="fnanchor">[11]</a> Kuitenkaan hän ei koko tätä aikaa oleskellut
Suomen rajojen ulkopuolella, niinkuin seuraavien kirjeiden
päivämääristäkin näkyy.</p>

<p>Matka alkoi oikeastaan 16 p:nä tammikuuta 1841 Paltamosta tunnetun
kielentutkijan ja lappalaisen lähetyssaarnaajan, norjalaisen <b>Nils Vibe
Stockflethin</b> seurassa, joka jonkun kuukauden ajan oli ollut Lönnrotin
vieraana tämän vanhan pojan kodissa Polvilassa (puolen peninkulman
päässä Paltamon pappilasta), jonne Lönnrot myös oli valmistanut kodin
vanhemmilleen ja sisaruksilleen.</p>

<p>Lönnrotin aikomus oli tehdä pieni matka Stockflethin kanssa Venäjän
Karjalaan, mutta Lönnrot, jonka ihmisrakkaus ei auttamatta voinut nähdä
toisen kärsivän, jäi Ilomantsiin niin kauaksi aikaa erästä sairasta
hoitamaan, että se aika, jonka Stockfleth olisi saattanut matkaan
käyttää, loppui ja Lönnrot jatkoi sitten yksin matkaa Venäjän rajan
toiselle puolen.</p>

<p>Tätä yhteistä matkaa Stockfleth kuvaa sittemmin painetussa
päiväkirjassaan ja on hänellä sen ohessa yhtä ja toista kerrottavaa
Lönnrotista, kuinka hän oli kansan mies ja ihmisystävä. "Rakkaus
ihmisiin, kielitieteeseen ja &mdash; teehen, kas siinä ne kolme osaa, joista
Lönnrot on kokoonpantu", kirjoitti tämä norjalainen, joka lämpimästi
ihaili Lönnrotia.</p>

<p>Ensimäinen kirje, jonka Lönnrot matkoiltaan vuosina 1841-1842 kirjoitti
ystävilleen Laukossa, lähti Petrosavodskista 20 p. maalisk. 1841 ja
kuului näin:</p>

<blockquote>

<p><b>Korkeasti kunnioitettu professorin rouva!</b></p>

<p>Te itse, hyvä rouva, olette käskeneet minua välistä kirjoittamaan,
missä oleskelen ja kuinka voin, mutta minä siitä asti kun kesällä
Laukosta lähdin, olen laimin lyönyt tämän tehtäväni. Sen vuoksi
tahdon minä nyt lyhyesti kertoa, kuinka olen viettänyt aikani siitä
saakka. Viipymättä kauemman aikaa matkalla tulin Kajaaniin, jossa
muutamiksi kuukausiksi taas ryhdyin virkatoimiini. Niinkuin ennen
olimme sopineet Ticklénin ja Aspin kanssa, kohtasimme me toinen
toisemme 11 p. syyskuuta tarkastusmatkoillamme siinä, missä meidän
piirimme yhtyvät. Tohtori Lindfors, jonka piiri myös rajoittuu
meidän piireihimme samoilla tienoin, oli myös luvannut tulla
saapuville samaan aikaan, mutta hän ei tullutkaan. Mutta me toiset
vietimme siellä puoli kolmatta vuorokautta yhdessä. Meillä oli
erittäin hauska sisässä, vaikka ulkona satoi lunta lakkaamatta.
Ticklén oli erittäin mielissään Laukon terveisistä, jotka minulla
oli muassani hänelle, eivätkä ne silloin vielä hyvin vanhoja
olleet. Ellei hän itse ole sen jälkeen kirjoittanut, saan nyt sanoa
häneltä terveisiä takaisin. Sekä ulkomuodoltaan että muuten on hän
aivan entisensä kaltainen. Hän voi hyvin ja on ostanut itselleen
oman talon, aivan lähellä Raahea. Tämän yhtymisemme aikana
päätettiin myös Suomi-nimisen aikakauskirjan perustaminen, johon
sitten kirjevaihdon kautta saatiin useampia aputoimittajia.</p>

<p>Joulukuun alussa tuli norjalainen kirkkoherra Stockfleth vaimoineen
Kajaaniin. Rouva asui Paltamon pappilassa ja Stockfleth itse
opiskeli suomea minun luonani. Kuukautta myöhemmin matkustimme, hän
ja minä yhdessä Karjalaan, josta hän palasi 12 p:nä helmikuuta
noutaakseen vaimonsa Paltamosta ja sitten matkustaakseen
pohjoisimpaan Lappiin, jonne hänen piti saapua maaliskuun lopulla.
Luultavasti hän nyt jo alkaa olla siellä. Mutta minä jatkoin
matkaani Karjalasta tänne ja asun nyt täällä venäläisen papin luona
ja paastoan hänen ja hänen vaimonsa kanssa; tästä paastoamisesta
voin niin hyvin, että soisin sen kestävän aina eikä vaan
pääsiäiseen.</p>

<p>Täältä lähden muutaman päivän perästä maaseudulle. Huhtikuun
lopulla luulen tulevani Kemin pieneen kaupunkiin Valkean meren
rannalle ja sieltä aion, niin pian kun tulee avovesi, lähteä
Arkangeliin. Viimemainitusta paikasta lähden sitten Venäjän
Lappiin, johon aion jäädä koko kesäksi tutkimaan heidän kieltään.
Syksyllä tulen Kuolan niemimaan kautta Norjan Lappiin, jossa
niinkuin olemme keskenämme sopineet taas tapaan Stockflethiä. Vasta
seuraavana talvena palaan Suomeen ja kohta sen jälkeen toivon taas
saavani tavata herrasväkeä Laukossa.</p>

<p>Vaikka olen ollut täällä jo 5 vuorokautta, olen niin vähän ollut
kaupungilla, ettei minulla ole paljo muuta siitä sanottavaa, kuin
että se on niin suuri kuin kaksi kolmatta osaa Helsingistä, että
siinä on hyvin leveät kadut, monta kivirakennusta, muuten komeita
puurakennuksia, useita kaksikerroksisia, kaksi kivikirkkoa,
kuvernööri, piispa, kolme lääkäriä y.m. Kaupunki on juuri
Äänisjärven rannalla. Kaupungin ympärillä olevissa kylissä, paitsi
aivan viereisissä, puhutaan suomea, mutta kaupungissa enimmiten
venäjää. Paaston aikana eletään täällä niin, että aamulla kello 8
juodaan joko 3 kuppia kahvia tahi 5, 6 kuppia teetä, kello 1
syödään sitten annos kalanlientä ynnä leipää ja toinen annos
keitettyä kalaa ja leipää. Sitten juodaan 5 tahi 6 kuppia teetä
illalla kello 6:n aikaan ja kello 8 tahi 9 aikaan syödään toisen
kerran aivan samoja ruokalajeja kuin päivälliseksi. Niin on nyt
eletty 5 vuorokautta ja niin kai elettäisiin pääsiäiseen asti, jos
niin kauaksi aikaa jäisin tänne. Rikkaissa perheissä kuuluu
kuitenkin paastonkin aikana vallitsevan suuri ylellisyys, vaikkei
käytetäkään muita kuin luvallisia ruokalajeja. &mdash; Tänään kastettiin
kirkossa muudan saksalainen luterinuskoinen kreikkalaiskatoliseen
uskoon; mieleni teki mennä katsomaan harvinaisia kastamismenoja,
mutta koska posti lähtee huomenna ja minulla oli useampia kirjeitä
kirjoitettavana, jäin kotiin. &mdash; Sanomalehdissä luin jo Kajaanissa
ollessani, että Adolfista on tullut <i>civis academicus</i>, johon minun
pitäisi erityisesti toivottaa hänelle onnea, mutta lähetän tällä
kertaa vaan terveisiä sekä hänelle että Kallelle, jos he
pääsiäiseksi sattuisivat tulemaan Laukkoon. Pysyn suurimmalla
kunnioituksella, teidän, hyvä rouva, nöyrimpänä palvelijananne!</p>

<p class="sig"><i>Elias Lönnrot</i>.</p>

<p>Petrosavodsk 20 p. maaliskuuta 1841.</p></blockquote>

<p>Muutokset vuoden 1841 kevään ja kesän matkasuunnitelmassa näkyvät
seuraavasta kirjeestä päättäen antaneen Lönnrotille tilaisuutta
mainittuna kesänä käydä Laukossa.</p>

<p>Mitä Lönnrotin suuren tutkimusretken jatkamiseen tulee, on mainittava,
että hänen onnistui saada matkakumppaniksi <b>Mattias Aleksanteri Castrén</b>,
silloin nuori noin 28 vuotias maisteri, jonka matkakustannukset Lönnrot
oli luvannut suorittaa. Matkakumppanit kohtasivat toisensa marraskuun
alussa 1841 Kemin pappilassa, täältä he lähtivät saman kuun 13 p:nä
Kuolajärven Lappiin ja Inariin, jonne he saapuivat kolmantena
joulupäivänä vietettyään jouluaaton lappalaiskodassa. &mdash; Tammikuun 6
p:nä 1842 saapuivat he pastori Stockflethin luo Karasjokeen ja 18 p:nä
tammikuuta näkivät he taas auringon ensimäisen kerran, "ja", kirjoitti
Lönnrot tästä, "oli se meistä niin ihmeellisen komea, ettemme pitkään
aikaan voineet kääntää silmiämme siitä".</p>

<p>Palatkaamme nyt, ennenkuin me edelleen lyhyesti kerromme matkasta, Kemin
pappilaan, josta Lönnrot vähää ennen lähtöään kirjoitti seuraavat rivit
Laukon rouvalle.</p>

<blockquote>

<p><b>Jalosukuinen professorin rouva!</b></p>

<p>Paljon ikävän ja paljon kaipauksen jälkeen, joka etenkin ensi
aikoina Laukosta lähdettyäni, vaivasi minua, tulin vähitellen
Kajaaniin ja nyt olen jättänyt senkin paikan yhtyäkseni tulevaan
matkakumppaniini Castréniin täällä Kemissä. Huomenna lähdemme
täältä ja matkustamme viipymättä Venäjän Lappiin, jonne meillä
Rovaniemen ja Kemijärven pitäjien kautta on yli 40 peninkulmaa.
Sinne olemme aikoneet jäädä kevääseen asti. Toukokuussa menemme
Kuolaan, josta me ensi laivatilaisuudessa matkustamme Mesen joen
seuduille Valkean meren rannoille Arkangelin itäpuolelle, siellä
toivomme näet tapaavamme ensimäiset Samojeedit. Suuntaammeko sieltä
matkamme vielä kauemmas itäänpäin, sitä emme vielä ole päättäneet,
vaan jätämme sen riippuvaksi asianhaaroista, jotka sitä ennen
voivat sattua. Luultavasti sattuu kuitenkin ennen muita se
asianhaara, että koti-ikävä ajaa meidät takaisin omaan maahan,
jossa tapauksessa ei olisi minulle mahdotonta tulla Laukkoon 18
p:nä elokuuta ensi vuonna. Siitä asti kun lähdin Laukosta, olen
niinkuin ennenkin ollut terveenä ja muuten matkustanut tänne asti
ilman huomattavampia seikkailuja. Tänään olen kirjoittanut useille
tuttaville, ja paitsi muille kirjoitin äsken Atelle ja kehoitin
häntä Frans von Beckerin kanssa kirjoittamaan minulle muutamia
riviä Kuolaan, jossa kirje tapaa minut, vaikka se lähtisikin
Helsingistä huhtikuun lopulla. Mutta koska hän mahdollisesti
latelee minulle vaan Helsingin uutisia, niin rohkenen liittää tähän
kirjekuoren, jossa on minun osoitteeni täällä Kuolassa, sitä
tapausta varten, että te, hyvä rouva, mahdollisesti soisitte
minulle sen kunnian, että kirjoittaisitte minulle muutaman rivin.
&mdash; Toivon, että Jumala suo herrasväelle terveyttä sekä tänä että
monena seuraavanakin vuonna, ja piirrän suurimmalla kunnioituksella
teidän kiitollisin ja nöyrin palvelijanne</p>

<p class="sig"><i>Elias Lönnrot</i>.</p>

<p>Kemin pappilassa 11 p. marrask. 1841.</p>
</blockquote>

<p>Lönnrot ja Castrén eivät kelirikon tähden voineet täyttä totta ryhtyä
matkaansa Pohjois-Venäjälle ennenkuin 19 p:nä toukok. 1842, jolloin he
ensin kävivät Solovetskoin luostarissa. Toukokuun 29 p:nä saapuivat he
Arkangelin kaupunkiin, jossa Castrén sai tietää, että hänelle oli
myönnetty 1000 ruplaa hopeassa Suomen valtiovaroista tieteellisien
tutkimuksien harjoittamista varten Euroopassa asuvien Samojeedien
keskellä. Hänen täytyi sentähden erota Lönnrotista, joka lähti
Äänisjärven etelä- ja kaakkoispuolella, Aunuksen kuvernementissa asuvien
tjuudien luo, sillä välin kun Castrén varustautui lähtemään niin
sanottujen Terin lappalaisten luo lähelle Ponoita.</p>

<p>Arkangelissa sai Lönnrot kirjeen rouva Törngreniltä ja hänen pojaltaan
Adolfilta ja vastasi sieltä kumpasenkin kirjeeseen. Rouva Törngrenin
kirjeessä on kai kuvauksia, jotka osaksi myös löytyvät "Morgonbladet'in"
57, 59, 60 ja 61:ssa numeroissa julaistussa kirjoituksessa. Laukon kirje
otetaan kuitenkin tähän kokonaisuudessaan, luultavasti lukijan mieliksi.
Se kuuluu seuraavasti.</p>

<blockquote>

<p><b>Korkeasti kunnioitettu, jalosukuinen professorin rouva!</b></p>

<p>Ennenkuin tänään ehdin viedä myötäseuraavan Adolfin kirjeen
postiin, sain suureksi ilokseni vastaanottaa teidän kunnioitetun
kirjeenne huhtikuun 8:nelta p., hyvä rouva. Adolfin kirjeessä olen
jo maininnut, miksi aikaisemmin, kuin olin ensin aikonut tulin
lähteneeksi Kuolasta. En sentähden tahdo uudestaan kertoa sitä
tässä, enkä muutakaan, josta jo olen Adolfille kirjoittanut.
Ikävintä minulle on, etten ollenkaan voi toivoa olevani edes omassa
maassa elokuun 18 p:nä tänä vuonna, vaan olen silloin niinkuin
nytkin kaukana sieltä ja aivan yksin, sillä maisteri Castrén, jonka
kanssa tähän asti olen matkustanut, palaa nyt täältä Venäjän
lappalaisten luo. Tämä ajatus on välistä ollut minulle niin raskas,
että vähällä olen ollut palata täältä suoraa tietä Suomeen ja
Laukkoon. Enkä vieläkään tiedä, eikö olisi parasta tehdä niin;
mutta koska Sjögrenkin useampia kertoja on kehottanut minua
tutkimaan tjuudien kieltä, enkä minä toisen kerran niin helposti
pääse tänne, olen nyt päättänyt tutkia sitä, niin paljon kuin
kahdessa, kolmessa kuukaudessa voin ehtiä. Muuten ei ole minun,
paremmin kuin Kallenkaan onnistunut tottua venäläiseen elämään,
sitäkin vähemmin kun en luullakseni ole täysin perehtynyt
herrasväen tapoihin omassakaan maassa. Luultavasti on täälläkin
monta kunnioitettavaa henkilöä, vaikka muukalaisella tavallisesti
on siinä suhteessa huono onni, ettei hän aina löydä heitä; minkä
hän ensiksi löytää on vaahtoa, joka aina pinnalla uiskentelee.
Kuolassa opimme kuitenkin tuntemaan erään ispravnikin nimeltä
Latischeff, joka oli erittäin kunnon mies. Virka-asioissa tuli hän
Kemiin vähän meidän jälkeemme ja seurasi meitä sitten tänne asti.
Täällä asetuimme asumaan venäläiseen ravintolaan, jossa me
asunnosta, ruoasta ja kahvista ensin saimme maksaa 15 ruplaa
kahdelta hengeltä kolmen tai puolen kolmatta vuorokauden ajalta.
Kahvi esim. oli laskettu 60:ksi kopekaksi lasilta ja minä
tietämättömyydessäni join sitä usein vielä kaksi lasia.
Puodeissakin maksetaan siitä 1 rupla 20 kop. naulalta ja sokerista
1 rupla. Venäläiset juovat yleensä vähän kahvia, mutta sitä enemmän
teetä, tavallisesti 4, 5 juomalasia kerrassaan joka aamu ja ilta;
tähän ruokajärjestykseen olen minäkin jo kutakuinkin tottunut. &mdash;
Kolmannella vuorokaudella meidän täälläoloajastamme tuli luoksemme
eräs pankin kirjuri, joka puhui saksaa, ja koetti selittää meille,
ettei olisi meille oikein sopivaa asua ravintolassa, jonka tähden
hän tarjosi meille asuntoa ja ruokaa kotonansa; hyväksi aluksi
kutsui hän meidät päivällisille, joissa sitten saisimme tarkemmin
miettiä asiaa. Mutta isäntä, joka lienee aavistanut, mitä tämä
vieras käynnillään tarkotti, vei meidät heti toisen poismentyä
kahteen siistiin huoneeseen talonsa kolmanteen kerrokseen ja
tarjosi ne meille ynnä ruoan kaksi kertaa päivässä sekä passauksen
1 ruplasta mieheen päivässä, joka hinta meistä ei ollut liioiteltu.
Pankin sihteerin luo menimme kuitenkin päivällisille ja kun tämä
aivan samoista eduista vaati 70 hopearuplaa eli 105 paperiruplaa
meistä molemmista yhteensä kuukaudessa, jäimme ravintolaan suuresti
kiittäen mallipäivällisistä, joita ei suinkaan saattanut
ylenkatsoa. Sittemmin hän ei ole pitänyt erityistä huolta meistä,
johon olemmekin hyvin tyytyväisiä, sillä mies luuli tietävänsä
kaikki ja puhui sentähden enemmän, kuin mitä ainakin me jaksoimme
kuulla. Emmekä me sen jälkeen ole käyneet hänen luonaan muuta kuin
yhden kerran, muiden luona emme ole käyneet niinkään monta kertaa,
ja niin olemme menetelleet ainakin kolmesta syystä. Ensiksi emme
puhu tyydyttävästi saksaa emmekä venäjää; toiseksi ei pukumme Lapin
matkojen perästä juuri ole paraimmassa kunnossa ja jos missä niin
Venäjällä tuomitaan miestä vaatteiden mukaan; kolmanneksi ei meillä
tuollaisista vieraissa käynnistä ole mitään hyötyä, vaan
päinvastoin vahinkoa, koska niihin vaan menisi aikaa, joka tuskin
riittää tutkimuksiimme. Mutta täällä Arkangelissa näkyvät
ihmettelevän ettemme käy vieraissa tai edes kunniatervehdyksillä,
eivätkä voi ymmärtää, kuinka me saamme aikamme kulumaan. Eilen
tapasin kadulla erään kuvernementin sihteerin, nimeltä Bohuslav,
joka talvella kävi Kuolassa ja puhuu latinaa, sillä hän on ollut
ylioppilaana Vilnassa, Hän alkoi nuhdella minua siitä, etten ole
käynyt hänen luonaan. Hänen kanssaan oli vanhanpuolinen herra, joka
taas puhui saksaa. Tämä alkoi kysellä minulta matkani ja täällä
oloni tarkotusta, jonka selitin hänelle. Sitten kysyi hän minulta,
oliko minulla tuttuja. &mdash; Ei yhtään ennestään. &mdash; "Onko teillä
sitten suosituskirjeitä jollekulle?" &mdash; Ei, sillä minä en juuri
välitä tuttavuuksista, enkä siis tarvitse suosituskirjeitä. &mdash;
"Oletteko olleet kunniatervehdyksellä kuvernöörin luona?" &mdash; En,
sillä kun minulla ei ole mitään tekemistä hänen kanssaan, en ole
turhaan tahtonut vaivata häntä kunniatervehdykselläni. &mdash; "Mutta
jos matkalla sattuisi ikävyyksiä, niin olisihan kuitenkin hyvä,
että olisitte käynyt kuvernöörin luona". &mdash; Toivon passillani ilman
ikävyyksiä pääseväni Aunuksen kuvernementtiin, jonne ehkä jo
huomispäivänä lähden. &mdash; "Ettehän ole Venäjän alamainen?" &mdash; Kuinka
suvaitsette; olen Suomesta ja Venäjän keisari on meidän
suuriruhtinaamme. &mdash; Siihen loppui lyhyt tutkinto ja minunkin
lienee aika lopettaa tämä kirje, jonka teenkin toivottaen
herrasväelle paljon iloa ja hauskuutta kesän kuluessa ja ennen
kaikkea hyvää terveyttä, joka onkin paras ehto kaikelle
hauskuudelle. Tulkoon uusi rakennus,<a name="FNanchor_12_12" id="FNanchor_12_12"></a><a href="#Footnote_12_12" class="fnanchor">[12]</a> johon herrasväki nyt on
muuttanut, vuosien vieriessä yhtä hauskaksi kuin vanha, tahi jos
mahdollista suuremman mukavuutensa vuoksi, vielä hauskemmaksi! Kun
nyt teidän kirjeistänne, hyvä rouva, olen saanut tietää, että Kalle
on Moskovassa, niin kirjoitan nyt myös hänelle.</p>

<p>Suurimmalla kunnioituksella teidän, jalosukuinen rouva, nöyrin
palvelijanne</p>

<p class="sig"><i>Elias Lönnrot</i>.</p>

<p>Arkangelissa 26 p. kesäk. 1842.</p>
</blockquote>

<p>Samana päivänä kirjoitettu kirje Adolf Törngrenille seuraa nyt
vuorostaan:</p>

<blockquote>

<p>Arkangelissa 26 p. kesäkuuta 1842.</p>

<p><b>Rakas veli!</b></p>

<p>Kiitos kirjeestäsi, jolla minua muistit, ja jonka täällä
Arkangelissa sain käsiini. Se oli sitä tervetulleempi, kuin se oli
melkein ainoa, jonka Suomesta lähdettyäni olen saanut, sillä paitse
sinua ja Rabbea ei kukaan muu ole kirjoittanut, tahi en minä
ainakaan ole saanut heidän kirjeitään. Tulinkin lähteneeksi
Kuolasta, ennenkuin olin aikonut, jonka tähden en vielä ole voinut
saada niitä kirjeitä, jotka on Kuolaan lähetetty. Syyn tähän
aikaisempaan lähtöön lienen jo maininnut edellisessä kirjeessäni.
Aihetta siihen antoi Sjögrenin kirje, jossa hän neuvoi meille
samojeedin kielen opettajaksi venäläisen arkimandriitin nimeltä
Venjamin, jonka piti oleskella eräässä luostarissa lähellä Onegan
kaupunkia. Mutta kun me enemmän kuin 50 peninkulman matkan päästä
tulimme Kemiin, saimme kuulla, että mainittu arkimandriitti
samojeedin kielen taitoineen oleskelikin Arkangelissa eli
Arkangelskissa, niinkuin venäläiset nimittivät tätä kaupunkia.
Sentähden, niinkuin myös kelirikon tähden olimme Kemissä kokonaisen
kuukauden ja lähdimme sitten Valkean meren yli tänne, jossa nyt
myös olemme olleet kuukauden. Kuusi peninkulmaa Kemistä on saarella
rikas Solovetskoin luostari ja siellä viivyimme toista viikkoa,
koskei meillä ollut mitään tilaisuutta päästä eteenpäin. Vihdoin
vuokrasimme itsellemme veneen ja soutajia, jotka veivät meidät
lähimpään paikkaan mannermaalle, hinasimme itsemme sitten
jäälohkareiden välitse toisesta kylästä toiseen ja saavuimme
viimein toukokuun 29 p:nä tänne. Täällä olemme paitsi ennen
mainittua arkimandriittia tavanneet useampia samojeedeja ja olemme
siis olleet tilaisuudessa oppimaan heidän kieltään matkustamatta
askeltakaan eteenpäin. Mutta siitä vähästä päättäen, minkä minä
olen samojeedien kieltä oppinut, eroaa se niin suuresti suomen
kielestä, ettei siitä minun arveluni mukaan ole mitään hyötyä
suomen kieliopille ja sanakirjalle. Sentähden jätänkin koko
samojeedien kielen oman onnensa nojaan ja lähden täältä tjuudien
luo Aunuksen ja Novgorodin kuvernementin pohjoisiin osiin. Nämä
tjuudit asuvat nimittäin Äänisjärven etelä- ja lounaispuolella
Wyitegran, Ladeinoje Polen, Tichvinin ja Bjaloserskin ympärillä;
nämä paikat sinä voit kaikki löytää Venäjän kartalta. Siellä tulen
oleskelemaan ehkä talvikeliin asti, jos nimittäin virkalomaani
pitennetään edes puolitoista kuukautta, josta olen kirjoittanut
Rabbelle. Muuten loppuu minulle tähän asti myönnetty virkaloma
syyskuussa. Etten siis nyt voi odottaa yhtä hauskaa ja rauhallista
kesää kuin viimeinen Laukossa, sen huomaat helposti, ja elokuun 18
p:nä olen, Jumala tiesi, missä. Elä silloin unhota minunkin
puolestani tyhjentää malja vanhan isäsi terveydeksi, koska en itse
voi sitä suullisesti tehdä. Mutta miksi en voisi sitä itse
suullisesti tehdä &mdash; ja siitä aion kyllä aikoinaan pitää huolta, &mdash;
mutta tarkotin, etten voi tehdä sitä siellä Laukossa. Edeltäkäsin
pyydän sinua lausumaan nöyrimmät terveiseni vanhemmillesi, sekä
myös muistamaan sanoa terveiseni Ticklénille ja muille tuttaville,
jotka, mahdollisesti nauttivat kesän ja vieraanvaraisuuden
suloisuutta Laukossa.</p>

<p>Logices-tutkintosi johdosta, jonka jo viime syksynä suoritit,
toivotan sinulle onnea, ja lisään tähän onnentoivotukseeni aimo
joukon hyvänsuontia, jos sinä, niinkuin kirjeestäsi voi päättää,
tällä lukukaudella olet suorittanut tutkinnon venäjän kielessä. En
minä tahdo epäillä, niinkuin Kalle kuuluu tehneen,
logices-tutkintosi todellisuutta; päinvastoin pelkään minä, että
sinä liian paljon kiirehtimällä tutkintojasi, voisit turmella
terveytesi ylenmääräisen valvomisen kautta. Mitä tutkintoja on
toverisi Frans (von Becker) suorittanut, vai tutkiiko hän vielä
yhtä ahkerasti kemiaa, kuin viime kesänä? &mdash; Tulevan syyskuun
keskipaikoilla aion käydä Ladeinoje Polen postikonttorissa ja
toivon, että minulla silloin on kunnia saada sinulta muutamia
rivejä, sisältäen tietoja Laukosta ja myös muita uutisia, niinkuin
esim. mitä Sjöman nyt toimittaa erottuaan yliopistosta, ja kuinka
Kalle Moskovassa voi. Moskovassa hän kai on, vaikka en sitä
varmasti tiedä, koska hän oli aikeissa lähteä Charkofiin. Tämän
epävarmuuden tähden en voi hänelle kirjoittaa, enkä häneltä
itseltään saada tietoja.</p>

<p>Arkangelin kaupunki, jossa tätä nyt kirjoitan venäläisen ravintolan
kolmannessa kerroksessa, on isonlainen kaupunki; ei sitä kuitenkaan
voi Helsinkiin verrata, vaikka sen pituuden sanotaankin olevan 7
virstaa. Tämä pituus, josta varmaankin voi tinkiä pois 2 virstaa,
mutkittelee sitä paitsi pitkin Wienan joen rantaa, joka joki tässä
kaupungin alla on ainakin 2 virstaa leveä. Kaupungin leveys on
hyvin vähäpätöinen, ylipäätään se ei ole puolta virstaa leveämpi.
Kirkkoja on täällä kokonaista 13 kappaletta, kaikki kivestä; taloja
lasketaan olevan 1,380, asukkaita 10,500. Saksalaisia ja
englantilaisia on paljon. Kemi oli huono kaupunki, Tampere on
paljoa parempi. &mdash; Tähän tahdon nyt tällä kertaa lopettaa ja koska
jo olen muistuttanut sinua terveisistä piirrän nyt tähän vaan</p>

<p>uskollinen veljesi</p>

<p class="sig"><i>Elias Lönnrot</i>.</p>

<p>J.K. Varsinaisen kirjekuoren sisään, olen pannut toisen, johon
paitsi paikan nimeä olen kirjoittanut Sjögrenin käyttämän
kirjeosotteen, joka siis lienee luotettava. Jos kirjoitat minulle,
niin voit käyttää sitä, mutta sinun kirjeesi pitäisi lähteä
Laukosta syyskuun alussa tahi Helsingistä viikkoa myöhemmin.
Kuitenkin voi kirje pelkällä ruotsalaisellakin osotteella tulla
perille.</p>
</blockquote>

<p>Viimeisessä kirjeessä, jonka Lönnrot kirjoitti Laukkoon tältä pitkältä
matkaltaan, kertoo hän hyvin leikillisesti ja naivisti, kuinka hän piti
huolta siitä, että hän &mdash; niinkuin hän ylläolevassa kirjeessään sanoo &mdash;
suullisesti saisi tyhjentää maljan elokuun 18 p:nä jalon suojelijansa ja
Laukon tämänpäiväisen sankarin kunniaksi. Enemmän kuin ehkä mikään muu
kirje, joka on tähän kirjaseen otettu, tekee tämä sen nimen: Elias
Lönnrotin nuoruuden ajoilta Laukon kartanossa oikeutetuksi, sillä siitä
näkee joka rivistä, kuinka Lönnrot ajatuksissaan elää sikäläisen
ystäväpiirin keskellä, ehkäpä hän olisi mielellään antanut pois osan
siitä kunniasta ja maineesta, joka häntä odotti tulevaisuudessa,
voidakseen juuri silloin ystävänsä Ilmonin kanssa pyöriä ja laulaa
"Munteri tanssaa keikutusta".</p>

<p>Tuttavallinen kirje äidilliselle ystävälle, jossa hän kertoo omituisesta
juhlanvietostaan, lienee suuresti huvittanut Laukon herrasväkeä. Se
kuuluu näin:</p>

<blockquote>

<p><b>Korkeasti kunnioitettu professorin rouva!</b></p>

<p>Koska tänään ajatuksissani elän enemmän Laukossa, kuin missään
muualla maailmassa, en voi muuta kuin kirjallisestikin lähestyä
herrasväkeä. Niinkuin kirjeen päivämäärästä näkyy, on tänään
professorin 70:nes syntymäpäivä. Viikko sitten hankin itselleni sen
viettämistä varten pullon "Haut-Sauterne, très-fin", jonka nyt
aivan yksin olen juonut melkein loppuun asti. Ja viimeisen lasin,
joka vielä on jälellä, tyhjennän tämän lauseen jälkeen pistettä
pannessani, sydämestäni toivottaen professorille ja herrasväelle
kaikille onnea ja menestystä, jonka ohessa toivon, että edes
jonakuna seuraavana syntymäpäivänä saan uudistaa saman toivomuksen
siellä Laukossa. Ei paljon puuttunut, etten olisi saanut viettää
tätä päivää huonolla laivalla ja rappiolle joutuneen
forstermeisterin eli metsäviskaalin seurassa, joka oli ainoa
sivistynyt ihminen koko laivassa. Mutta viime yönä kiihtyi tuuli,
jonka tähden minä jo kello 2 iltapuoleen tulin tänne Ladeinoje
Polen kaupunkiin eroten sekä viskaalista että laivasta, jotka
hyvällä tuulella jatkoivat matkaansa Pietariin.</p>

<p>Muuta en ehtinyt eilen sentähden, että sittenkun muutamien tuntien
kuluessa olin tyhjentänyt Haut-Sauternepullon, tuli teenjuontiaika,
ja kohta senjälkeen tuli aika juoda muutama lasi punssia. Mutta
koska en vielä ole oppinut yksin juomaan punssia, en ainakaan
minkäänlaisella ilolla, täytyi minun hankkia seuraa. Minulla ei
ollut kaupungissa ainoatakaan tuttavaa jonka olisin voinut kutsua
luokseni, mutta asuntoni, paras, jonka puolen tunnin hakemisen
jälkeen voin saada, on niin hyvin varustettu, että siihen tullaan
toisen huoneen kautta, jossa isäntä itse ynnä kaksi majoitettua
sotamiestä asuu. Lähetin hakemaan pullon rommia tahi arrakia, mitä
se lienee ollutkin, sillä ruplan se maksoi niinkuin arraki meillä,
ja kutsuin isännän ja sotamiehet kanssani juomaan. Toinen
viimemainituista oli malorossilainen, toinen puolalainen, isäntä
itse puhdas venäläinen, minä suomalainen, niin että meidän pieni
seuramme luultavasti oli sekalaisempi kuin herrasväen siellä
Laukossa samana päivänä. Me tyhjensimme pullon ilolla ja riemulla,
jota tehdessä vieraanikin yhtyivät kaikkiin toivomuksiini. Mutta
nyt aamupuhteella on sekä allekirjoittaneella että myös mainituilla
kunnioitetuilla vierailla, pään kipua, niinkuin kunnon kemujen
jälkeen tavallisesti on. Isäntä tuli vähän aikaa sitten luokseni ja
kysyi, enkö minä tänään voisi antaa hänelle jotain, joka
selvittäisi hänen päätään, mutta minä sanoin, että nyt oli
sellainen päivä, ettei hän minulta voinut saada pisaraakaan. Koska
kuitenkin pidin velvollisuutenani jollakin tavalla selvittää heidän
päitään, annoin heille muutamia lanttia ja käskin heidän
kaupungista hankkia itselleen, mitä halusivat. He ovatkin nyt
tehneet sen senlaisella menestyksellä, että emäntä harvan oven
takana ei kuulu olevan oikein tyytyväinen mieheensä hänen varhaisen
aamukestityksensä tähden. Kuitenkin keitti hän minulle hyvänlaista
kahvia, jonka tähden luulen hänen olevan vähän leppeämmän minua
kohtaan, vaikka minun täytyykin pitää itseäni syypäänä pahaan,
josta hän on torunut miestään.</p>

<p>Arkangelin kaupungin, josta kirjoitin herrasväelle jätin heinäkuun
6 p:nä, matkustin ensin noin 15 peninkulmaa meritse, sitten maitse
12 peninkulmaa Onegan kaupunkiin Valkean meren rannalle, josta
vielä matkustin maitse, 35 peninkulmaa Kargopolin kaupunkiin ja 23
peninkulmaa Wyitegran kaupunkiin. Molemmat viimemainitut kaupungit
sekä Ladeinoje Pole, jossa nyt olen, ovat jotensakin samanlaisia
kuin Tampere, mutta Onega on paljoa huonompi. Kargopolin ja
Wyitegran välillä olin jonkun aikaa tjuudilaisessa, Isjaiva
nimisessä kylässä, keskellä venäläisiä kyliä. Mutta tjuudilainen
kieli oli niin häviämäisillään, että pienet lapsetkin mieluummin
puhuivat venäjänkieltä kuin tjuudien kieltä. Sentähden en sillä
paikkakunnalla viipynyt kauan, vaan päätin hakea toista, jossa
samaa kieltä puhutaan puhtaammin. Täältä on minulla vaan muutamia
peninkulmia ensimäisiin tjuudilaisiin kyliin, jonne olen aikonut
lähteä vielä tänään. Siellä viivyn kuukauden tahi puolitoista,
jolloin palaan tänne ja sitte ehkä suoraan Suomeen, jonne minä
erottuani maisteri Castrénista, joka Arkangelista palasi takaisin
lappalaisten luo, olen ruvennut enemmän ikävöimään kuin ehkä
koskaan ennen.</p>

<p>Toivotan teille, hyvä rouva, ynnä herrasväelle kaikille terveyttä
ja menestystä, pysyen suurimmalla kunnioituksella herrasväen
nöyrimpänä palvelijana.</p>

<p class="sig"><i>Elias Lönnrot</i>.</p>

<p>Ladeinojo Polessa 18 ja 19 p:nä elokuuta 1842.</p>

<p>Toivon, että te, hyvä rouva, tilan tähden, jossa olen tätä kirjettä
kirjoittanut, suotte minulle anteeksi sen suuren huolimattomuuden
alusta loppuun, ja siinä toivossa vien sen nyt postiin, vaikka
vähän aikaa sitten arvelin repiä sen rikki.</p></blockquote>

<p>Arkangelista lähti Lönnrot 6 p:nä heinäk. 1842 veneellä Solovetskoin
luostariin, jota matkaa hän "Morgonbladetissa" on kuvannut erittäin
hauskasti. Käytyään sitten Pertominskin luostarissa suuntasi hän
matkansa Krasnagoraan ja sieltä Onegaan ja oli siten tutkimustensa
varsinaisella alueella. Suomeen palasi hän myöhään syksyllä 1842.</p>

<hr class="tb" />

<p>Lönnrotin varsinaiset vaivaloiset matkat olivat nyt lopussa; hän olikin
jo täyttänyt 40 vuotta ja saattoi huoletta jättää jälkisadon kaukaisista
korvista nuorempien voimien korjattaviksi. Vielä teki hän kuitenkin
matkan kielitutkimuksia varten Suomenlahden toiselle puolelle, Virossa,
Liivinmaalla ja Inkerissä asuvien heimolaistemme luo. Tämä tapahtui
talvella vuosina 1844 ja 1845. Palattuaan kotimaahan keväällä v. 1845
vieraili hän taas Laukossa ja neuvotteli äidillisen ystävänsä kanssa,
pitäisikö hänen Kajaanista hakea Kuopioon, johon silloin olisi ollut
tilaisuutta. Mikä se oli, joka molempien mielestä puolsi hänen
jäämistään Kajaaniin, jonne hän, niinkuin jo mainittiin oli vienyt
iäkkäät vanhempansa heidän köyhästä kodistaan, käy selville seuraavasta,
joka on ote rouva Törngrenille osotetusta kirjeestä:</p>

<blockquote>

<p><b>Korkeasti kunnioitettu professorin rouva!</b></p>

<p>Te kehotatte minua jonkun kerran kertomaan teille jotain itsestäni,
tätä minulle rakasta kehoitustanne saan nyt ensi kerran noudattaa,
sen jälkeen kun viimeksi erosin aina yhtä kalliista ja kodikkaasta
Laukosta. Niinkuin tavallisesti sujui matkani ilman erikoisia
seikkailuja Jyväskylän ja Kuopion kautta Kajaaniin. Kuopiossa
viivyin viikon päivät ja lähdin sieltä kahden vaiheilla,
muuttaisinko sinne takaisin, vai jäisinkö Kajaaniin. Viimein päätin
kuitenkin jäädä viimemainittuun paikkaan, osaksi sen tähden, etten
vanhempieni korkean iän vuoksi mielelläni voi erota heistä, ja
heidän muuttaminen uuteen paikkaan olisi, niinkuin tekin, hyvä
rouva, jo huomautitte, ollut sopimatonta; osaksi sentähden, että
pelkäsin seuraelämän Kuopiossa vievän liian paljon aikaa, jota
paitsi elämä siellä olisi tullut ainakin puolitoista kertaa niin
kalliiksi kuin Kajaanissa, Tämän päätöksen jälkeen piti minun
kuitenkin matkustaa takaisin Kuopioon. Minulla oli siellä
kaikenlaisia asioita toimitettavana ja sitä paitsi piti minun
sieltä hakea ylioppilas (D.E.D.) Europaeus, jonka piti tulla
minua auttamaan ja joka oli luvannut tulla Kuopioon huhtikuun
keskipalkoilla, niinkuin hän tulikin. Nyt olemme molemmat matkalla
Kuopiosta Kajaaniin, jonne olisimme päässeet kaksi päivää sitten,
ellei tohtori Frosteruksen nuorin poika olisi sairastunut täällä
Iisalmella ja vanhemmat hartaasti pyytäneet minua jäämään kunnes
hän paranisi.</p>

<p>&mdash; &mdash; &mdash; &mdash; &mdash;</p>

<p>Kirjoitettuani edellisen enemmän kuin viikko sitten Iisalmella,
ilman että kirje tuli valmiiksi ja lähetetyksi, saan nyt täällä
Kajaanissa lisätä, että Frosteruksen poika parani viikon perästä,
jolloin lähdin sieltä toukokuun alussa ja tulin Kajaaniin. Kevät on
täällä ollut tavattoman hidas, jonka tähden rekikeli vielä on
välttävä sekä maanteillä että jäällä, ja maa melkein kaikkialla
talvipuvussaan. Tavallisesti on maa meillä tähän aikaan ollut
lumeton ja jos järvet eivät ole olleet jäättömiä, on kuitenkin joka
päivä odotettu jäiden lähtöä. Toivottaen herrasväelle terveyttä ja
kaikenlaista menestystä pysyn, hyvä rouva, suurimmalla
kunnioituksella ja kiitollisuudella teidän nöyrimpänä
palvelijananne.</p>

<p class="sig"><i>Elias Lönnrot</i>.</p>

<p>Kajaanissa 14 p. toukok. 1845.</p></blockquote>

<p>Yksi ainoa kirje on enää julaistavana Törngrenin kokoelmasta. Se on
vuodelta 1847, vähää ennen Agapetuksen päivää, joka aina veti hänen
ajatuksensa ja hänen sydämensä nuoruuden kodin puoleen, jossa hän toivoi
saavansa viettää talven samana vuonna, ja jonne hän sanoo tuovansa "aivan
uudet sukset" niillä kuljeskellakseen paikasta paikkaan tutuilla
seuduilla niinkuin ennen nuorena ylioppilaana 25 vuotta sitten.</p>

<p>Kirje kuuluu:</p>

<blockquote>

<p><b>Jalosukuinen professorin rouva!</b></p>

<p>Niin usein kun olenkin suurella ikävällä muistellut Laukkoa ja niin
mielelläni kun olisinkin ollut läsnä herra professorin lähestyvän
syntymä- ja nimipäivän vietossa, täytyy minun nyt toistaiseksi
kuitenkin jäädä Kajaaniin. Rohkenen sentähden pyytää teitä, hyvä
rouva, mainittuna juhlapäivänä esiintuomaan sydämellinen
onnentoivotukseni herra professorille; toivotan hänelle edelleenkin
terveyttä ja menestystä ja toivon, että ainakin myöhemmin itse saan
ne toimittaa perille. Nyt pidättää ennen kaikkea tohtori Lindhin
matka paikkakunnalta minua täällä. Oltuaan täällä enemmän kuin
kolme vuotta, alkoi hänen suuresti tehdä mieli käydä tervehtimässä
Viipurin läänissä elävää 85 vuoden vanhaa isäänsä. Tätä matkaa
olisi hän tuskin voinut tehdä, jos minäkin olisin tahtonut
matkustaa pois, sillä sen kautta, että muutamia maamittariperheitä
on asettunut paikkakunnalle &mdash; ja kun ihmiset muutenkin ovat
alkaneet tottua lääkkeisiin ja ruvenneet niihin luottamaan &mdash; ei
nyt enää ole niin helppoa, kuin parikymmentä vuotta sitten jättää
paikkakunta aivan ilman lääkärinhoitoa. Aina siitä asti kun 3 1/2
kuukautta sitten tulin tänne takaisin, olen ollut Kajaanissa ja
aionkin pysyä täällä muutamia kuukausia, saadakseni sitten taas
syksyllä suureksi ilokseni käydä Laukossa. Aivan uudet sukset olen
jo varustanut siksi aikaa ja luulen kyllä, että ne kestävät yhden
talven.</p>

<p>Pyydän teitä lausumaan nöyrimmät terveiseni herra professorille ja
koska Kalle ja Adolf ja moni muu tuttava nyt lienee Laukossa niin
pyytäisin teitä, hyvä rouva, hyväntahtoisesti sanomaan heillekin
terveisiä.</p>

<p>Pysyn, jalosukuinen rouva, suurimmalla kunnioituksella teidän
nöyrimpänä ja kiitollisimpana palvelijananne.</p>

<p class="sig"><i>Elias Lönnrot</i>.</p>

<p>Kajaanissa 8 p:nä elokuuta 1847.</p></blockquote>

<p>Muita kirjeitä Lönnrotilta rouva Törngrenille ei enää ole tallella.
Hänen kirjevaihtonsa Laukon kanssa ei liene aivan lakannut
yllämainittuun kirjeeseen, mutta kaikissa tapauksissa sanotaan sen
käyneen hitaammaksi. Syy siihen oli &mdash; sitä olisi ollut vaikea aavistaa
&mdash; niin, oli rakkaus. Nuoret immet Laukossa olivat aikoinaan luulleet,
etteivät Amorin nuolet voineet pystyä kainoon ylioppilaaseen, mutta 47
vuotiseen Kajaanin tohtoriin ne pystyivät. Äkkiä kuultiin näet kaikkien
ihmeeksi Laukossa, että Lönnrot oli kihloissa <b>Maria Piponiuksen</b> kanssa,
joka oli totinen, yksinkertainen ja hyvä tyttö Oulusta, sikäläisen
värjärimestarin tytär.</p>

<p>Kun rouva Törngren kuuli tämän uutisen, sanoi hän heti: "Jos ei se tyttö
osaa kahvia keittää, niin tulee Lönnrot onnettomaksi!" Vakuutettuna että
tämä ehto oli välttämätön hänen suosikkinsa onnelle, jota hän hänelle
sydämestään soi, kirjoitti hän, pitemmälti arvelematta kuten ainakin,
seuraavassa postissa Turkuun eräälle ystävälleen, laamanni Snellmanin
rouvalle, jolla oli sukulaisia Oulussa, ja pyysi hänen ottaa selkoa
asiasta. Kun sitten muutaman kuukauden perästä rauhoittava tieto saapui,
että Lönnrotin tuleva puoliso oli yleisesti tunnustettu hyvänmakuisen
kahvin keittäjäksi, ei rouva Törngreniä sen koommin tämä naimisliitto
huolestuttanut. Hän tiesi nyt Lönnrotin aviollisen onnen olevan hyvissä
käsissä.</p>

<p>Tässä lisättäköön vielä, että Lönnrot, joka ei persoonallisesti tuntenut
morsiamensa läheisimpiä sukulaisia, saapui Ouluun muutamia päiviä ennen
häitä, ja että hänen tuloansa vietettiin kahvikestillä sitä varten
valmistetussa lehtimajassa morsiamen kotona. Pöydälle oli asetettu
kantele, jonka kieliä sulhanen silloin tällöin kevyesti kosketteli,
kunnes häntä pyydettiin laulamaan jotakin tämän kansallissoittokoneen
säestyksellä, "Mielelläni", vastasi Lönnrot, katsoi ystävällisesti
hymyillen morsiameensa ja rupesi heti laulamaan:</p>

<div class="poem"><div class="stanza">
<span class="i0">"Raita se kasvoi rannalla<br /></span>
<span class="i0">Ja yli muita puita!<br /></span>
<span class="i0">Minun kultani kaunis on<br /></span>
<span class="i0">Ja rakkahampi muita!"<br /></span>
</div></div>

<p>Hän lauloi pienen iloisen laulun niin liikuttavan yksinkertaisesti ja
herttaisesti, että melkein harras tunne valtasi kuulijain mielen ja kun
viimeinen ääni lakkasi soimasta, näkivät he tyynen, mutta pohjalta
lämminsydämisen morsiamen hellästi painavan päätään jalon sulhasensa,
Suomen runojen isän olkapäätä vastaan. Heinäkuun 17 p:nä viettivät
Lönnrot ja hänen morsiamensa häitään.</p>

<hr class="tb" />

<p>Vähää ennenkuin Lönnrot solmisi avioliiton siteet ja perusti itselleen
oman tulevaisuuden kodin, katkesivat vahvimmat siteet, jotka olivat
yhdistäneet hänet hänen onnelliseen nuoruuden kotiinsa, Laukkoon.
Toukokuun 8 p:nä 1849 kuoli nimittäin siellä professorin rouva Eeva
Agatha Törngren 66 vuoden iässä.</p>

<p>Ennen niin iloinen Laukon kartano tuli yhä hiljaisemmaksi. Ainoa, elossa
oleva poika Adolf nai jo 9 p:nä syyskuuta 1849 Lahdentakaa kaukaisen
sukulaisensa <b>Sofia Charlotta Idestamin</b>, ja kohta senjälkeen vuoden
viimeisenä päivänä 1851 vei kasvatuspoika Kaarlo Vilho Törnegren
silloinen tieteenhistorian professori sekä yliopiston kirjastonhoitaja,
kotiinsa puolisonaan <b>Ottiliana Sofia Wärnhjelmin</b>. Nämä molemmat nuoret
perheet ympäröivät rakkaudella ja kunnioituksella iäkästä Törngreniä,
eikä kestänytkään kauan, ennenkuin lasten iloiset äänet taas
kajahtelivat vanhassa Laukossa. Mutta luonnolle oli velka maksettava;
taudin kalvamana ja 86 ikävuoden painamana meni professori Juhana
Agapetus Törngren 17 p:nä toukokuuta 1859 iankaikkiseen rauhaan.</p>

<p>Törngren ja hänen puolisonsa olivat eläessään säätäneet, ettei
mitään hautajaiskemuja saisi pitää heidän kuolemansa jälkeen,
jonkatähden heidän hautajaisissaan ei ollut vieraita ei edes Lönnrot.
Hautajaisseurueessa oli vaan alustalaisia ja jokainen mökkiläinen ja
lampuoti sai kestityksen asemesta tynnyrin rukiita.</p>

<p>Kunnioitettavien vanhusten haudat ovat heidän tyttärensä Eevan leposijan
rinnalla Tottjärven hautausmaalla.</p>

<p>Professori Törngrenin hautakiveen on hakattu seuraava tunnettu värsy
Prudentiuksen virrestä:</p>

<div class="poem"><div class="stanza">
<span class="i0">Maa, siis ota helmasi suojaan<br /></span>
<span class="i0">Tää siemen tää kylvämä Herran,<br /></span>
<span class="i0">Siks' kun sä sen käskystä Luojan<br /></span>
<span class="i0">Tuot taivahan laihona kerran.<br /></span>
</div></div>

<p>Hänen puolisonsa samanlaisella hautakivellä on seuraava värssy:</p>

<div class="poem"><div class="stanza">
<span class="i0">Kadonnut on ystävämme<br /></span>
<span class="i0">Mutta hukkaan tullut ei,<br /></span>
<span class="i0">Herraa nyt me ylistämme,<br /></span>
<span class="i0">Hän se antoi, Hän se vei.<br /></span>
</div></div>

<hr class="tb" />

<p>Yhdeksän kuukautta professori Törngrenin kuoltua, kutsui kuolema 19 p:nä
helmikuuta 1860 pois puolison ja lasten luota heidän tukensa ja turvansa
Törngrenin rakkaan ja häntä hellästi rakastavan kasvatuspojan Kaarlo
Vilho Törnegrenin, ainoastaan 42 vuoden iässä. Tämä Lönnrotin oppilas
Laukon ajoilta on haudattu Helsingin vanhempaan hautausmaahan.</p>

<hr class="tb" />

<p>Elias Lönnrotin nimi eli kauan rakkaassa muistossa kansan keskessä
Wesilahdella ja Tottjärvellä, olikin hän ollut heille hyvä tuttu
nuoruudesta asti. Näiden seutujen asukkaille oli siis mieluista, kun
höyrylaiva nimeltä <i>Elias Lönnrot</i> eräänä päivänä vuoden 1860
alkupuolella rupesi kyntämään Tampereen ja Hämeenlinnan välistä
kulkuväylää. Sen oli silloinen Laukon herra nimituomari Adolf Törngren
rakennuttanut ja antanut sille perheen uskollisen ystävän, Laukon
yksinkertaisen kotiopettajan nimen.</p>

<p>Yhden ainoan kerran oli höyrylaivan omistajalla ilo antaa höyrylaiva
Lönnrotin ja hänen perheensä käytettäväksi. He olivat nimittäin kesällä
1862 matkalla Ouluun ja käyttivät silloin höyrylaivaa Hämeenlinnasta
Tampereelle. Kaimalleen toivotti Lönnrot silloin, että se kuudenkymmenen
vuoden ikäisenä olisi edes yhtä raitis ja terve, kuin hän itse samassa
iässä oli.</p>

<hr class="tb" />

<p>Tämän kirjoituksen aine on nyt lopussa. Sen ohessa voimme lisätä, että
Lönnrotille ja hänen puolisolleen 17 p:nä huhtikuuta 1850 &mdash; Eliaksen
päivänä &mdash; heidän suureksi ilokseen syntyi poika, joka kasteessa sai
isänsä nimen Elias, mutta jonka kuolema vanhempien suureksi suruksi
aivan pienenä heiltä riisti.</p>

<p>Kauan ei Lönnrot saanut pitää hurskasta puolisoansakaan luonaan, ja
neljästä tyttärestä jäi ainoastaan yksi eloon, tytär <b>Ida</b>, hänen
uskolliseksi seurakseen ja suureksi lohdutuksekseen hänen vanhoilla
päivillään.</p>

<p>Nämä vietti Lönnrot syntymäseudullaan, kaukana maailman menosta Sammatin
kappelissa, jonne hän v. 1862, oltuaan noin yhdeksän vuotta suomen
kielen ja kirjallisuuden professorina, vetäytyi Helsingistä.</p>

<p>Aution kauniissa seudussa kulki hän kesäisin veneessään pitkin tyyniä
järviä, ja talvisin suksillaan synkissä metsissä &mdash; niin kuin ennen
muinoin Laukossa &mdash; ja palasi aina tyytyväisenä ja virkistyneenä ruumiin
ja sielun puolesta hiljaiseen työhuoneeseensa, jossa hän päivä päivältä,
vuosikymmen vuosikymmeneltä teki työtä isänmaansa kunniaksi.</p>

<p>Täällä metsän ja järven ympäröimällä yksinäisellä Lammin tilalla nukkui
hän viimein 19 p:nä maaliskuuta 1884 kuolemaan koko Suomen kansan
siunaamana.</p>

<p>Hän oli silloin lähes 82 vuotta vanha.</p>

<hr class="tb" />

<p>Yhdessä niistä juhlista, joita Suomen pääkaupungissa huhtikuussa v. 1882
vietettiin Elias Lönnrotin 80:ntenä syntymäpäivänä, lausui <b>Z. Topelius</b>
puheessaan juhlavieraalle seuraavat sanat:</p>

<p>"Niin kuka kysyi 50 vuotta sitten nuorta, tuntematonta tohtoria, joka
silloin kuljeksi salomailla köyhissä pirteissä kirjoittamassa muistiin
katoovia lauluja. Nyt ymmärrämme hänen matkojensa tarkotuksen, nyt ei
ole sitä koulupoikaa, tuskinpa paimentyttöäkään, joka ei tavailisi hänen
nimeään, ei ole mitään niin rakastettua nimeä koko maassamme!"</p>

<p>Ehkäpä Lönnrot silloin muistellessaan kauan sitten kuluneita aikoja
itsekseen ajatteli: "Hyvässä Laukossa kysyttiin minua 50 vuotta sitten,
siellä ymmärrettiin matkojeni tarkotus!"</p>

<p>Että Elias Lönnrot syvästi tunsi ja mielellään tunnusti olevansa
kiitollisuuden velassa professori Törngrenille ja hänen puolisolleen
selviää tästä kertomuksesta Lönnrotin onnellisimmasta nuoruuden ajasta.
Elias Lönnrotin kanssa yhtyy varmaankin Suomen kansa säilyttämään
molempien muistoa rakkaana ja kunnioitettuna.</p>



<hr class="chap" />
<h2>VIITESELITYKSET:</h2>


<div class="footnote">

<p><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a> Nyt jo kuollut kommissioonimaamittari Hämeen läänissä
<b>Samuli Saurén</b>, syntynyt samana vuonna kun Lönnrot (1802). Saurén tuli
ylioppilaaksi joulukuussa 1821, ja kuului uusmaalaiseen osakuntaan.</p></div>

<div class="footnote">

<p><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a> Valtion historiallisessa museossa on varjokuva, johon
tuntematon käsi on kirjoittanut, että se on otettu Elias Lönnrotista
lapsena. Kehittymättömistä piirteistä ei varmaan voi päättää, onko asian
laita niin vai ei.</p></div>

<div class="footnote">

<p><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a> Hänen varhaisen hautansa ääressä Runeberg sepitti
seuraavan pienen runon.
</p>
<div class="poem"><div class="stanza">
<span class="i0">Kaikk' jalo maasta kiirehin<br /></span>
<span class="i0">Pois haihtuu, katoaapi,<br /></span>
<span class="i0">Laill' eksynehen enkelin<br /></span>
<span class="i0">Se taivast' tavottaapi.<br /></span>
<span class="i0">Se tuskin ennättää<br /></span>
<span class="i0">Maass' syämmet sytyttää<br /></span>
<span class="i0">Ja tenhota ne sulollaan,<br /></span>
<span class="i0">Kun kotiin jo se kutsutaan.<br /></span>
</div>
</div>

<p>
Runoilijan ikuistuttama oli matematiikan professorin J.F. Ahlstedtin
tytär ja kuoli 21 vuoden iässä 7 p. Helmik. 1832. &mdash; Mitä muihin
yllämainittuihin Lönnrotin nuoruuden tuttaviin tulee, mainittakoon, että
Amelie Adlercreutz joutui naimisiin sotakamreeri J.G. Florinin kanssa ja
kuoli 73 vuoden vanhana v. 1873. Adéle Idman taas kuoli v. 1877
kamarineuvos Holmbergin puolisona 64 vuoden iässä. Viimeinen ystävistä
oli Augusta Lundahl-Wallenius, joka kuoli 14 p. kesäk. 1892,
saavutettuaan 80 vuotta. Wilhelmiina Bohmin myöhemmistä vaiheista en
tiedä mitään. Hän lienee ollut Pirkkalan rovastin Bohmin ja hänen
puolisonsa Agathe von Knorringin tytär.</p></div>

<div class="footnote">

<p><a name="Footnote_4_4" id="Footnote_4_4"></a><a href="#FNanchor_4_4"><span class="label">[4]</span></a> Missä siihen aikaan professori Törngren ynnä pojat Juhana
ja Adolf &mdash; viimemainittu silloin ainoastaan neljän vuoden vanha &mdash;
joille Lönnrot ei tällä kertaa lähetä terveisiä, lienevät olleet, en
tiedä.
</p>
<p>
Liitän tähän pienen kirjeen ilman päivämäärää, jonka Lönnrot on
kirjoittanut nuorelle oppilaalleen kirjoitustaidossa Adolf Törngrenille,
joka jo neljän, viiden vuoden iässä on saanut tarttua kynään. Pieni
kirjoitus on myöhemmiltä ajoilta kuin 1828, mutta koska siinä
kosketellaan muistoja Valamosta, saakoon se paikkansa yhtä hyvin tässä
kuin jossain muualla. Lönnrot, joka kirjoitti kirjeen alle leikillisen
"Nu" sanan, mahdollisesti tarkottaen jotain oppilaansa lempisanaa,
kirjoitti tälle seuraavat rivit:
</p>

<blockquote>
<p>Hyvä Atte!</p>

<p>Suo anteeksi, että nyt vasta vastaan kirjeeseesi jonka puolitoista
vuotta sitten kirjoitit minulle. Tässä lähetän sinulle
puolivalmiin piirustuksen, joka kuvaa näköaloja Valamosta. Tiedän
kyllä, että pidät hevosia suuremmassa arvossa kuin m(unkkeja) ja
tallia parempana kuin luostaria, mutta minulla ei satu olemaan
mitään ensiksi mainittua lajia lähettää sinulle. Voi hyvin ja opi
ennen kaikkea kesällä syömään mansikoita ja vaapukoita.</p>

                    <p class="sig">Sinun Nu'si.</p>
</blockquote>
</div>

<div class="footnote">

<p><a name="Footnote_5_5" id="Footnote_5_5"></a><a href="#FNanchor_5_5"><span class="label">[5]</span></a> Omituista on, että Lönnrotin ainoa oppilas, Kaarlo
Törnegren, kehitti itsensä varman sointuisan ruotsinkielen käyttäjäksi,
sillä välin kuin opettaja itse käytteli samaa kieltä kyllä tyyneesti
mutta samalla kuitenkin jonkun verran tottumattomasti, johon hänen
lapsellisen hyväntahtoinen huumorinsa muodosti hauskan vastakohdan.
Huomattavaa on myöskin, että sama oppilas, vaikkapa hän suuresti rakasti
ja ihaili Suomen kansaa ja isänmaataan rakastavaa opettajaansa, nuorena
oli kokonaan muuttamaisillaan Ruotsiin. Tästä tuumasta luopui hän
kumminkin tarkemmin asiaa punnittuaan, senjälkeen kun hän vuosina
1836-1837 oli viettänyt jonkun aikaa siellä.</p></div>

<div class="footnote">

<p><a name="Footnote_6_6" id="Footnote_6_6"></a><a href="#FNanchor_6_6"><span class="label">[6]</span></a> Ticklénistä ja Hedbergistä ynnä muutamista muista Lönnrotin
virkaveljistä enemmän vastedes.</p></div>

<div class="footnote">

<p><a name="Footnote_7_7" id="Footnote_7_7"></a><a href="#FNanchor_7_7"><span class="label">[7]</span></a> <b>Anders Erik Hedberg</b>, Lönnrotin ystävä kouluajoilta, jonka
muistosta Lönnrot hänen kuolemansa jälkeen piti veljellisesti huolta,
oli piirilääkärinä Oulussa. Hän oli syntynyt 1804, oli käynyt Turun
katedraalikoulun läpi ja tuli ylioppilaaksi 1822. &mdash; Mitä muihin
Lönnrotin kirjeissään nimittämiin virkaveljiin ennen ja jälkeen 1840
tulee, mainittakoon tässä yhteydessä, että <b>Juhana Fredrik Ticklén</b>,
syntynyt 1802 ja niinkuin tunnettu yksi Suomalaisen Kirjallisuuden
Seuran perustajia oli piirilääkärinä Raahessa; hän tuli ylioppilaaksi
1819; <b>Kustaa Asp</b>, syntynyt 1808, ylioppilas 1823, oli Hedbergin jälkeen
piirilääkärinä Oulussa; <b>Martti Juhana Lindfors</b>, jossa niinkuin tunnettu
ensimäiseksi heräsi ajatus Suomalaisen Kirjallisuuden Seuran
perustamisesta, syntyi v. 1800, tuli ylioppilaaksi 1818. Hän oli
piirilääkärinä Kuopiossa.</p></div>

<div class="footnote">

<p><a name="Footnote_8_8" id="Footnote_8_8"></a><a href="#FNanchor_8_8"><span class="label">[8]</span></a> Kaarlo Vilho Ahrenberg nimitettiin v. 1836 Wiipurin
kymnaassin lehtoriksi.</p></div>

<div class="footnote">

<p><a name="Footnote_9_9" id="Footnote_9_9"></a><a href="#FNanchor_9_9"><span class="label">[9]</span></a> Kadonnut.</p></div>

<div class="footnote">

<p><a name="Footnote_10_10" id="Footnote_10_10"></a><a href="#FNanchor_10_10"><span class="label">[10]</span></a> "Suomi" rupesi ilmestymään v. 1841 sekä käsittää nyt noin
44 nidettä, sisältäen tärkeitä kirjoituksia sivistyshistoriamme melkein
kaikilta aloilta.</p></div>

<div class="footnote">

<p><a name="Footnote_11_11" id="Footnote_11_11"></a><a href="#FNanchor_11_11"><span class="label">[11]</span></a> Lönnrotin kertomukset tästä matkasta ilmestyivät
numeroissa 36, 37, 57, 59-61, 80, 81 ja 84 "Morgonbladet"-lehdessä
vuodelta 1842, niitä jatkettiin sitten "Saima"-lehdessä numeroissa 40-42
vuodelta 1845 sekä saman lehden 7-9:ssä ja 27:ssa numerossa vuodelta
1846. Snellman, joka oli pyytänyt Lönnrotia jatkamaan näitä
matkamuistelmia oli varustanut ne seuraavalla esipuheella: "Niiden
kertomusten yksinkertainen ja suopean iloinen henki tekee niiden
lukemisen huvittavaksi. Mutta on vielä toinenkin syy niiden
julkaisemiseen. Tulevaisuus, jos nimittäin suomen kielellä ja kansalla
on tulevaisuutta, on vielä halukkaammin kuin nykyaika hakeva jokaista
muistoa siitä miehestä, joka aina on pidettävä Suomen kirjallisuuden
perustajana, ja niistä matkoista, joilla hän on koettanut perikadosta
pelastaa tämän kirjallisuuden esikoiset, suomen kirjakielen vastaisen
päälähteen. Nämä muistelmatkin kootaan silloin ja julaistaan muodossa,
jota Lönnrotin oma vaatimattomuus ei katsonut niiden ansaitsevan, mutta
jonka soveliaisuudesta jälkimaailman kiitollisuus päättäköön". Nämä
"Saimassa" julaistut "Lönnrotin matkamuistelmat" ovat päivitetyt:
Kargopol 23 p. heinäk., Stantsia Polkova 3 p. elok. sekä Wyitegra 4 p.
elok. 1842.</p></div>

<div class="footnote">

<p><a name="Footnote_12_12" id="Footnote_12_12"></a><a href="#FNanchor_12_12"><span class="label">[12]</span></a> Uudella rakennuksella tarkottaa Lönnrot Nokiasta Laukkoon
muutettua asuinrakennusta. Tämän antoi professori Törngren myötyään
Nokian, joka oli yksi hänen monista tiluksistaan, purkaa ja uudestaan
rakentaa Laukkoon, jossa rakennus vieläkin on kartanon päärakennus.</p></div>

<p>&nbsp;</p>
<p>&nbsp;</p>
<hr class="full" />
<p>***END OF THE PROJECT GUTENBERG EBOOK ELIAS LöNNROTIN NUORUUDEN AJOILTA LAUKON KARTANOSSA***</p>
<p>******* This file should be named 45000-h.txt or 45000-h.zip *******</p>
<p>This and all associated files of various formats will be found in:<br />
<a href="http://www.gutenberg.org/dirs/4/5/0/0/45000">http://www.gutenberg.org/4/5/0/0/45000</a></p>
<p>
Updated editions will replace the previous one--the old editions
will be renamed.</p>

<p>
Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.
</p>

<h2>*** START: FULL LICENSE ***<br />

THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</h2>

<p>To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License available with this file or online at
<a href="http://www.gutenberg.org/license">www.gutenberg.org/license</a>.</p>

<h3>Section 1.  General Terms of Use and Redistributing Project Gutenberg-tm
electronic works</h3>

<p>1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.</p>

<p>1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.</p>

<p>1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.</p>

<p>1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.</p>

<p>1.E.  Unless you have removed all references to Project Gutenberg:</p>

<p>1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:</p>

<p>This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at <a
href="http://www.gutenberg.org">www.gutenberg.org</a></p>

<p>1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.</p>

<p>1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.</p>

<p>1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.</p>

<p>1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.</p>

<p>1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.</p>

<p>1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.</p>

<p>1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that</p>

<ul>
<li>You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."</li>

<li>You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.</li>

<li>You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.</li>

<li>You comply with all other terms of this agreement for free
     distribution of Project Gutenberg-tm works.</li>
</ul>

<p>1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.</p>

<p>1.F.</p>

<p>1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.</p>

<p>1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.</p>

<p>1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.</p>

<p>1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.</p>

<p>1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.</p>

<p>1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.</p>

<h3>Section  2.  Information about the Mission of Project Gutenberg-tm</h3>

<p>Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.</p>

<p>Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4 and
the Foundation information page at <a
href="http://www.gutenberg.org">www.gutenberg.org</a></p>

<h3>Section 3.  Information about the Project Gutenberg Literary Archive
Foundation</h3>

<p>The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.</p>

<p>The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at 809
North 1500 West, Salt Lake City, UT 84116, (801) 596-1887.  Email
contact links and up to date contact information can be found at the
Foundation's web site and official page at <a
href="http://www.gutenberg.org/contact">www.gutenberg.org/contact</a></p>

<p>For additional contact information:<br />
     Dr. Gregory B. Newby<br />
     Chief Executive and Director<br />
     gbnewby@pglaf.org</p>

<h3>Section 4.  Information about Donations to the Project Gutenberg
Literary Archive Foundation</h3>

<p>Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.</p>

<p>The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit <a
href="http://www.gutenberg.org/donate">www.gutenberg.org/donate</a></p>

<p>While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.</p>

<p>International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.</p>

<p>Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit:  <a
href="http://www.gutenberg.org/donate">www.gutenberg.org/donate</a></p>

<h3>Section 5.  General Information About Project Gutenberg-tm electronic
works.</h3>

<p>Professor Michael S. Hart was the originator of the Project Gutenberg-tm
concept of a library of electronic works that could be freely shared
with anyone.  For forty years, he produced and distributed Project
Gutenberg-tm eBooks with only a loose network of volunteer support.</p>

<p>Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.</p>

<p>Most people start at our Web site which has the main PG search facility:
<a href="http://www.gutenberg.org">www.gutenberg.org</a></p>

<p>This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.</p>

</body>
</html>
